0,1,2,3,4,5
1,Петре М,"Петок е прекрасен ден за читање поезија, па затоа денес ги читаме стиховите на Петре М. Андреевски!",Наопачно оро,"Наопачно оро – Петре М. Андреевски

Кој игра таму така
во глуво време,
на глува свирка?

Кој го води она оро
на лева нога,
на слепа страна?

Кој таму некој нешто,
кој таму некој негде,
кој таму којзнае што?!

",40
2,Кочо Рацин,"На 13 јуни 1943 година загинал Кочо Рацин. И покрај неговата прерана смрт, тој е еден од најзначајните книжевни и општествени дејци, кој е несомнено вткаен длабоко во историјата на Македонија, а неговото  дело „Бели мугри“ е едно од најзначајните во македонската поезија и книжевност. Во негова чест читаме стихови токму од оваа стихозбирка.",Балада за непознатиот,"Балада за непознатиот – Кочо Рацин

Натаму – в поле битолско
чемрее врба проклета –
под врбата незнаен гроб,
в гроб лежи војник непознат.

Лежи од војна световна,
лежи — и веќе земјосал —
силно го тага изела
задека тука загинал.

Никој крај него немаше –
вишното небе врз него,
земјата скришна под него,
над гробот врба стушена.

А таде – в гори зелени
в сума гробишта лежеа
делии – одбор јунаци
за татковина паднати.

В полноќ се над ним дрвјата
од жалба силна свиваа –
горските бистри езерца
в силна светлина светеа.

И од ним – самовилите
една по една идеа –
од гроб до гроб го дигаа
јунак до јунак – на оро.

И кога сите минеа
покрај врбата стушена –
делии се запираа
незнаен брат си викаа:

„Ја стани, море јабанец
на оро со самовили!
Зора се зори – петлите
скоро ќе в село пропеат!”

А тој од гробот тепкаше
дума врз дума чемерна: –
„Минете, браќа, врвете,
не сум ви лика – прилика!

Кој умрел за татковина
и за човечки правдини –
каде вас, братко, не гинел,
со вас до векот живеел.

Вие му песна пеете,
вие го с песна жалите –
така се сите раѓате
и така си умирате!

А тука – зошто паднав ја?
зошто ме куршум прониза,
зошто ме земја притисна –
за кого лудо загинав?

Кажете, браќа, кажете,
кажете – па поминете –
мене ме ништо не дига,
мојата смрт е – карасмрт!”

Делии глави веднеа,
немеа самовилите –
тешко на тија, горко им
така што гинат на војна!

Немеа – туку петлите
в селото веднаш писнаа –
самовилите в горите
с делии в раци лиснаа!

Пусто остана полето,
пусто зазори зората –
чемрее в поле врбата,
чемрее – тажи непознат.

",23
3,Гане Тодоровски,На 22 мај 2010 година починал еден од најголемите македонски поети – Гане Тодоровски.  Во негова чест денес на блогот ги читаме неговите прекрасни стихови.,Молитва,"Молитва – Гане Тодоровски

(пред крајот на годината
и пред истекот на векот)

Боже, зарем ќе оставиш да бидам неразбран
Од современиците мои – што ги мунѕосував ко џган!
Зарем ќе оставиш да останам во уплав збран
И да си заминам од веков – од мунѕосаните мунѕосан?
Придај им на моите сотатковинци додатен ум,
За да ме доразберат, и да ме следат молчешкум;
Не ги прекорувај престрого, не кревај ненужен шум,
Поучи ги, кога зборувам, да стојат отпростум!

За да се знае, конечно еднаш, КОЈ е КОЈ?
За да не понесам вина, дека, дури бев жив
Малцина надзборев а трижтолкумина не победив!

Господе, дај искористи го авторитетот свој,
Па, додека е време, застани на моја страна,
За да поверувам дека ѝ бев на вистината бранач!

Москва, декември 1994 г.

",32
4,Влада Урошевиќ,Денес на блогот читаме прекрасни македонски стихови од Влада Урошевиќ!,Слобода,"Слобода – Влада Урошевиќ

Птица со пет крила што лета над измислена земја
Дрво што патува незадоволно со сите полиња
што му ги нудат
Вода што се искачува кон својот извор
решена да оди уште понатаму
Риба на која ѝ здодеало молчењето
и која го учи говорот на статуите
Планина што се откажува од својата тежина
наспроти поговорките наспроти сфаќањето на нужноста
Пеперуга која сфаќа дека токму со надминувањето на нужноста
се доаѓа до слободата
и затоа ги спалува своите крила врз пламенот на свеќата
Растворлив споменик кој и покрај тоа е изложен на дождот
Ноќ која сака да има најмалку пет сонца во својата соба
Цвет кој се откажува од плодот
Поет кој се откажува од зборовите
но сака да го сочува обликот на песната
Космонаут кој излегува од бродот и зачекорува во ништо
Камен кој фрлен високо не сака да падне одново на земјата

",4
5,Кочо Рацин,"Денес е 1 Мај, Меѓународен ден на трудот. Во таа чест, денес на блогот ги читаме моќните стихови на Кочо Рацин!",Копачите,"Копачите – Кочо Рацин

Се к’ти ноќта црна!
Се рути карпа — мрак!
И петли в село пеат
и зората се зори —
над карпа в крв се мие
и темнината пие
силно
светнал
ден!
Пробудете се морни
копачки и копачи —
на трудот
црн
народ!

Со мотика на рамо
за корка сува леб,
по патиштата стрмни,
по полињата рамни,
у вивналиов ден
да тргнеме и ние
страдалници од век!

На деда Богомил
земјата ровка, мека,
набабрена за род,
со страдна душа чека
ударите ни јаки
со мотиките остри
по троскот
пелин
трат!

Да прокопаме меко
полињата родни
афион, тутун, житце
да родат благородни.

И по кривите вади
да пропуштиме води
за оризите млади
и зелени лободи.

На работа!
На труд!

Да роди род богат!
Да бликне живот млад!
На пепел, троскот, пелин
во огин пламен јад!
Жилите да пуштат
корења длабоко
плодови да бликнат
високо, високо
слободно
на воздух!

Ораме со рало
но земjата ни златна
колку е богата!

На пепел троскот, пелин!
Во огин пламен јaд!

Да престане, да снема
тагата голема
за голиот живот
на човек
станал –
скот.

И в тaјa мугра пресна
да екне дружна песна
на дружните удари –
та биjат срца млади
и растат силно гради
пребликнати со јaд!

Од сички маки тешки
не видовме бел ден,
а од солзи жешки
не стануе меден
нашиот живот!

На работа!
На труд!

Та не сме саде ние
та не сме саде тука —
ние сме по цел свет
безбројни
милиони,
на трудот
црн —
народ!

Да биде честит денот
и првата ни стапка
у првиот ни век!
Ќе мине силен ек
Ќе б’сне сонце златно —
по секаде на светот
ќе згине срамно гнетот —
ќе л’сне живот нов!

И реки ќе потечат
и бреме ќе одвлечат
на вековите смрт!

Реките од живи
и пробудени сили
на копачи
копачки
и страдни
голи
гладни
по целата земја!

Се к’ти ноќта црна!
Се рути карпа — мрак!
И петли в село пеат
и зората се зори —
над карпа в крв се мие
и темнината пие
силно
светнал
ден!
Пробудете се морни
копачки и копачи —
на трудот
црн
народ!

",23
6,Видое Подгорец,"На 14 април 1997 година починал Видое Подгорец, еден од најпознатите македонски современи писатели. Во чест на годишнината од неговата смрт, денес ја читаме и споделуваме песната „Убави зборови“!",Убави зборови,"Убави зборови – Видое Подгорец

Ај, да измислуваме убави зборови!
Еве вака:
Да биде радост наместо мака.

Сè што е насилно, свирепо грубо –
нека го носи името – љубов!

Вистина ставаме наместо лага
смеа и веселба наместо тага.

Болката нека е ведрина сега,
а сите војни да станат шега.

Црното нека си остане боја,
но, да не тежи во душата твоја…

Солзите – мака в срце што носат
нека се претворат во капки роса.

од стихозбирката „Мугри над тополите“ (1968 година)

",39
7,Блаже Конески,Денес на блогот читаме македонска поезија и прекрасните стихови на Блаже Конески.,Разделба,"Разделба – Блаже Конески

Нам ни е дадено за ден да сакаме
и пак на разделба тажни да бидиме,
и пак си велиме: не заборавај ме! –
а може никогаш да не се видиме.
Пат ќе ни препречат мостој соборени,
пат ќе ни препречат градој изгорени,
пат ќе ни препречи куршумот в чело.
И пак сме можеле тажни да бидиме,
и пак си велиме: не заборавај ме! –
а може никогаш да не се видиме.

",9
8,Гане Тодоровски,"Денес е 21 февруари – Меѓународниот ден на мајчиниот јазик поддржан од УНЕСКО. Со цел да го одбележиме овој ден, денес читаме прекрасни стихови на напишани на нашиот мајчин јазик, посветени на нашиот македонски јазик, создадени од перото на Гане Тодоровски.",Македонски јазик,"Македонски јазик – Гане Тодоровски

Се роди ти во злодоба, во мрак,
за да те препознаеме ко сјаен божилак
на повидок по долги векови глувотија –
Се откорна ти како борбен вик
на востанатиот наш бунтовник
што прв ја презре ропската мирнотија!

Низ тажачки се раздипли в клет збор,
закремене низ корав непокор
ко завет свет на тие што нè родија –
Се осети ли навреден и клет,
со судба горчлива на вечно прогонет.
та, стана војник за слободија?

Запелтечи низ тетерав ти глас,
се престори во врла клетва, в небичас,
како болештина од рана луто зината –
Ти бигорлив, ти жуборлив, ти ромонлив,
ти трепетлив, ти дарежлив, ти болежлив,
ти возбудлив здив на татковината!

Им остана ли недовршен грев
на Миладиновци, на Џинот и на Прличев?
Разнежнетост? Достоинство? Добрување?
За деда Цепенко виделина низ опак век,
за Мисирков брег нестигнат, грч горкорек
во чинот свет на нашето зачнување!

Те навредуваа и безочни и зли,
ти токму тогаш се развиоре, се раскрили,
накај слободата ни стана ти поткревање –
Те псуваа, те одречуваа, не поверуваа
дека ко рожба најмила ми те зачуваа
галежно, долгите векови на поревање!

На Илинден се стори секавична вест,
в Крушевскиот се втисна Манифест,
за Делчев сплете наниз жални песни –
Во темно време бликна, чунки лач
на разден што се раѓа, да стане толкувач
на ден полн сонце и чудеснина!

Ти, на слобдата стана најскап дар;
Громовно гргај низ грлата на Пелистер и Шар,
до кај што бијат срца што те жедуваат –
Нем Егеј в ширта своја до болка ќе те смири,
ќе ми те засолни ко верен јатак Пирин,
да ти се изнаслушаат, да ти се нарадуваат!

Липај со гурбетчиите што роден кат
напуштаат, барајќи леб низ светот непознат,
од пустине Америки до припекон Австралија –
биди им жолчна клетва и пцост и благослов
кога ќе си го задомат кај-годе животот нов,
низ стара песна душата нивна разжали ја!

И биди верен вардач на сиот народ наш,
на молитва татковинска да прилегаш,
за да се смири правта на сите што те сакале –
Ти – бакнеж, брчка, благослов и бол,
ти – преграб страстен, ти – најлуд алкохол,
ти – воздишко низ која првпат сме заплакале!

(извор: Министерство за култура)



",32
9,Славко Јаневски,"На 20 јануари 2000 година почина легендарниот македонски писател и поет – Славко Јаневски. Во негова чест, денес читаме прекрасна македонска поезија и неговите стихови.",Осаменица,"Осаменица – Славко Јаневски

Ни утрото не ѝ е придружник.
Во жилите ѝ легнуваат суводолици.
Сонцето од грло не ѝ пие белина
и пак врз градите жега ѝ се населува.

Смислува
и патува кон невратици
Нејзината сенка на камен без неа се сопнува.
Болката ѝ бега од прстите скршени.
Господи под тревите кој ќе ми е придружникот?
Семожнику, те прашува
и не ти верува.
До над чело се кренале ѕидишта.
Ако на еден пир ги повикаш необичните
сети се на неа.
А и Свети Никита голтарот не заборавај го.

*Славко Јаневски. Одбрани песни. Скопје: Мисла, 1982

",5
10,Ацо Шопов,Денес на блогот читаме прекрасна македонска поезија и стиховите на Ацо Шопов!,Лузна,"Лузна – Ацо Шопов

Те оградив cо девет градини, крви,
те затворив во девет грла,
што бараш уште, зошто ме прогонуваш, крви,
зошто закануваш со своето копито темно,
зошто незасито?

Те оградив во девет градини, девет грла,
смири се, крви, слегни во своите темнини
на чие дно твојот црвен вепар
одамна бара пештера за починка.
Слези во своите темнини, крви,

и не обѕирај се,

нема подобро место од ова што ќе скроти,
од овие девет градини, девет градини
што живеат од твоето зеленило,
од овие девет грла, девет грла
што ја пеат пролетта на твоите песни.
Слези во своите темнини, крви,

и не вели ми:

Слушај како татни од далечина,
слушај како татнат сите кории,
идат коњи по пат од ѕвезди и месечина,
идат коњи, коњи, коњи, коњи дории,
идат коњи да ме прегазат,
идат, идат ќе ме прегазат.
Но јас ќе ги ритнам со копитото
ќе ги ритнам право сред чело,
да ме паметат, да ме прикажуваат
и лузната да им свети навечер,
во нивните ноќи без месечина,
во нивните денови без светлина,
на нивните патишта под бурјани.

Не вели ми, крви. Крви, смири се,
оградена со девет градини,
затворена со девет грла
Како некој семоќен владател
на некоја непристапна тврдина.

Ацо Шопов, Небиднина, 1963

",13
11,Анте Поповски,"Денот е Бадник, прекрасен празник, денот пред Божиќ, кога христијаните се подготвуваат да го одбележат Христовото раѓање. Постои една стара изрека која вели: „Кај и да си – за Бадник дома да си“. Вообичаено на овој ден семејството се собира околу семејната трпеза, за со среќа, здравје и бериќет да го одбележи овој ден.Но, утрото е резервирано за најмладите, децата-коледари, кои со песна го најавуваат Христовото раѓање и одат од куќа до куќа, пејат коледарски песни и се дарувани со бомбони, ореви, костени, јаболка, парички за здравје и бериќет.Во чест на овој голем празник денес читаме македонска поезија, т.е стиховите на „Коледе“ од Анте Поповски!",Коледе,"Коледе – Анте Поповски

Коледе-леде… Коледе-леде…

Го слушам гласчето на своето внуче,
потскокнува, тропа, удира со дабово гранче
да му се отвори вратата на својот дедо,
да влезе во неговиот дом
како во свето здание.

Си мислам: еве го чуварот на моето огниште.
Ставам оревчиња во торбето,
ставам црвени јаболка,
и гледам како расте детето, како убавее
а кога ќе израсте

и Света Дева би се раздевила по него…

од збирката „Провиденија”

Никола Мартиноски, „Коледари“, 1951, масло на платно
Извор:
Национална галерија

",26
24,Матеја Матевски,Денес на блогот читаме прекрасна македонска поезија и стиховите на Матеја Матевски!,Патување,"Патување – Матеја Матевски

Дур возот без починка рони во времето
на ритамот монотон вечерва
ти си задремала

Не спи, не заспивај, уморена

Колку е тежок тој мир на твоите образи живи
кога патуваат шумно сите предмети мртви

Со бакнежот на погледот мој
што чука на твоите клепки заклопени
ти ги отворам очите сонливи.

Со прстите на својата смеа
што кружат во муграта наслутена
те вадам од ова задушено купе
што живее со здивот на тунелите
и те водам
во синиот и широк сон на јавата
да се одмориш
во зеленилото на пристигањето.

",58
12,Гане Тодоровски,"Денес е последниот петок од 2024 година, па тоа ќе го одбележиме на најубав можен начин, со прекрасна македонска поезија и прекрасните стихови на Гане Тодоровски!",Чекајќи ја Медеја,"Чекајќи ја Медеја – Гане Тодоровски

Престорени сме ти во самоизмама –
А кој ли стори кој ли ни стори
душата да ни се разгори
та да си гори без да догори
и да нè изгори –

Плапотлив пламену жестока обвино
како ли повторно докај до младоста?
Или пак: како докај последното распаќе
кај што се гасне кога најповеќе се расне?

Си ги развеавме ли деновите
од пролет до пролет од жена до жена?
Колку ли години растрчани накај недопреното?
Докај ли сè докај ли сè не се повте
до која ли сè порта – небаре малечки питачи
што ги приучуваат да пружаат раце
кон сите облици на милоста –
не запревме и не потропавме?
Со колку ли грошеви и лепти и петачиња
на убавината не се збогативме?

И се престоривме во самоизмама
како сопствениците на голем имот – минатото
во којшто жешкото злато на младоста
мирува притивнато
во конвертибилата на сеќавањата
и – си ја чекаме Медеја
за да нè врати кон нови прелаги…

*Извор на песната: Тодоровски, Гане. Скопјани. 2020: Арс Ламина, Скопје

",32
13,Блаже Конески,"На 19 декември 1921 година се родил еден од најзначајните македонски дејци и книжевници, Блаже Конески. Во негова чест, денес на блогот читаме негови стихови!",Бура,"Бура – Блаже Конески

Колку ненадно иде бурата.
В поле се мрачи, разлава ветар буен.
Демнеме. Сега прва молна ќe светне,
во нас ќe запали силен гнев.
Грмовни тонови, груби, искинати,
и настрвени како душите што ни се
дека во крвје тонеме.
А дали ќe можеш и тивка песна да зачуеш,
како цвет на гради стиснат,
сон, оти смевнато девојче ќe видиш,
како човечкото во тебе да плаче –
дали ќе можеш?



",9
14,Игор Исаковски,"На 15 декември 2014 година почина познатиот македонски поет Игор Исаковски. Во негова чест, денес читаме негови стихови!",Смртта има коса од морска трева,"Смртта има коса од морска трева – Игор Исаковски

во последно време
често помислувам дека ќе умрам
набргу. тивко. затоа на сите им велам
дека ќе живеам барем уште педесет години.
слатки измами кои никого нема да повредат.
во последно време
често помислувам дали да си ја исечам
косата. одеднаш. често се гледам во сандак
со мека постава со боја на течно старо злато.
па помислувам дали на милите ќе им бидам убав мртовец.
затоа ножиците ги чувам
што подалеку од дофат, уште подалеку
од мислите. кога веќе ќе умирам, нека ме таков:
со коса, со брада, како симнат од икона. или како
тукушто тргнат од шанк. навистина, нема голема разлика.

",43
15,Матеја Матевски,Денес на блогот читаме македонска поезија и прекрасните стихови на Матеја Матевски.,Епитаф,"Епитаф
–
Матеја Матевски

Ќе останат многу нешта во непостојаноста на ветерот
што ја разнесува песната
на својот далечен говор

Ќе останат многу нешта во несфатливоста на морето
и намовнувањето негово
под благите струи на пладнето

Ќе останат многу во бесмисленоста на маглите
што ги исполнуваат длапките
со своето аморфно постоење

Во немите грла на карпите
по кои лазат шумните
ластари на зеленилото

Ќе останат многу нешта во непознатите очи на светот
во кои една далечна ѕвезда
се изронува во ништо

Зашто еден ден ќе препукнам каменот како што пука
преполовен под товарот на сончевата сенка
И прашаат ли што му стана
во ѕвезденово пладне
од што папса што почина кај загина
ненадејно
ќе речат од ништо од добро стоење
А каменот зборови нема

",58
16,Кочо Рацин,"На 25 ноември 1939 година во Самобор (во близина на Загреб), Хрватска било испечатено едно од најисклучителните и најзначајните дела во македонската книжевност – стихозбирката „Бели мугри“ на Кочо Рацин. Со цел да ја одбележиме годишнината од нејзиното издавање, денес на блогот ја читаме „Утрото над нас“, една од песните од збирката!",Утрото над нас,"Утрото над нас – Кочо Рацин

Од далечнините модри се веат
на с’лнцето златните далги,
од далечнините модри се леат
на утринта росните влаги.

По долги, меки ширини рамни
магла се танка крева
и по селата мали – заспали
шумоли скришно врева.

Шумоли – в срце тага налева
за црноземните робја,
шумоли скришно за мртви поља
за села и градови – гробја.

Ех, тија долги ширини рамни!
Ех, таја мака пуста!
Мртви и темни сурови гламњи
скршена гранка маслинка!

По тија пот се човечка дими
и снага крвава цвили,
по тија радост никога нема
а с’лнце радосно има!

Но тија росни утрини пресни
копнат во гради и тлеат.
Копнат и како бура пеат
и како огин палат.

",23
17,Петре М,"Денес е петок, за многумина омилен ден од седмицата. Да ја заокружиме оваа работна недела со прекрасни македонски стихови од Петре М. Андреевски.",До кога,"До кога – Петре М. Андреевски

До кога ова,
до кога ова
овде,
до кога овде вака:
ти да не можеш
да ме прашаш,
јас да не можам да ти кажам?!

Барем да ти беше
убиецот убав,
можеби и тебе
ќе ти беше поубаво
и нам полесно!…

",40
18,Богомил Ѓузел,Денес на блогот читаме прекрасни стихови од македонската поезија и изборот падна на стиховите на Богомил Ѓузел.,Пролет во апокалипса,"Пролет во апокалипса – Богомил Ѓузел

1.

Војната доаѓа со снег наместо крв
на сонцето свадбени значки
закитени
Потиснати под нас
ѕвездите колнат
Полето се распостила послушно
Свадба ли е или војна
Пролетна војна
Но никој не се бие
Предавство
Останувам јас само војник
да мреам
Полето преминува преку мене.

2.

Шибјето отстрана напаѓаат
никаде никој под ова сонце
кој знае каде е човекот
се разединил
животински смев од сто грла
мртви и живи

Земјата изделкана од триста черепи
не личи на себе
се здивила како жена без плод
засемена само со топлина
рожбата ќе биде сонце ако се роди

Луѓето се борат за тронот
сонцето што го има
Досега е сонцето
но ќе постават нов пес што ’ржи

Заминувам
ме следат јуродивци
опашести

Бикот од апокалипса
ќе пробие во куќите
и ќе нè понесе сите на роговите
прободени.

3.

Заспиваме двоен сон
еден ние
друг нашите мошти
земјата што ги исфрлила

Нема место за трет
ни на сон

Јавата е протерана како блудница

Околу нас кружат сенките
како трапови.

4.

Пустините свират
тапаните изгазени
преминале војските или сватовите
останале гајдите одвај да дишат

Една по една
и пустиите гинат

Најлична ми останала тишината.

Извор
.

",18
19,Лилјана Дирјан,Да ја започнеме работната недела и овој понеделик со прекрасни стихови од Лилjана Дирјан!,Стравот мој,"Стравот мој – Лилјана Дирјан

Живее како некое ноќно ѕверче
скоро може да се чуе како шушка во мракот
(одвиткува целофан, свилена хартија, станиол)
се гости со црната чоколада на ноќта.

",59
20,Влада Урошевиќ,"На 17 октомври 1934 година се родил еден од најпознатите современи македонски писатели и поети, Влада Урошевиќ. Во негова чест, денес читаме негови стихови…",Прашања,"Прашања – Влада Урошевиќ

Кој ги вади големите камења од реката
и ги оплакува под месечината?
Кој ја присилува ноќта да се откаже од своите ѕвезди?
Кој ѝ упатува телефонски повици
на наполно глувата планина?
Кој ја пушта проѕирната кочија
да шета по површината на езерото?
Кој ги бере сребрените плодови
во црните овоштарници?
Зошто се чуваат првите знаци на пролетта
по прашливите музеи?
Зошто во часовниците
Времето се меле во толку ситна прав?
Кој ја подготвил претставата
на чиј што крај читателите на поезија
ќе бидат истерани засекогаш од  библиотеките?
Но кој ги поставува овие прашања?
Зошто токму јас треба на нив да одговорам?
И што ќе стане со мене
ако одговорите не бидат наполно точни?

Извор
.



",4
21,Ацо Караманов,"Во чест на 11 Октомври – Ден на востанието на Македонија денес читаме стихови од Ацо Караманов, поет чиј живот згаснал на само 17 години, откако на почетокот на септември 1944 се придружил на Тринаесеттата македонска народна бригада и загинал ноќта меѓу 10 и 11 октомври 1944.",Деца на борбата,"Деца на борбата – Ацо Караманов

Во нашите раце железо се топи
во градите срце челично бие
од одот земјата се стресува
како да сме ветар или бура ние.

А токму на широките плоштади
нè чека таа со својот шум
впивајќи љубов во нашите гради
и нова верба во нашиот ум.

Нека нè прегрнат копнежите големи
стапуваме со младешки жар
наместо со свеќи, со пушки бојни
окитен ќе биде нашиот олтар.

Во нашите раце железо се топи
во градите срце челично бие
со пушки, со рала и со раце голи
ќе ја урнеме бедата ние.

",46
22,Влада Урошевиќ,"Денес е петок, прекрасен ден! Петок е и убав ден за споделување и читање македонска поезија, па затоа во продолжение прочитајте ги прекрасните стихови на Влада Урошевиќ!",Попладневно капење в море,"Попладневно капење в море – Влада Урошевиќ

Леопардова кожа распната на морското дно
со подвижни шари: мрежа
во која лежам правејќи успани потези
на несмасен сонувач
што се протега во својот светлосен кафез.
Кикиришката на бранот – венец од винова лоза
вра нечија глава. Долу е оној што врз леопардот јава.
Котелец врз котелец се нижат: везба
што ниту се заплеткува ниту се расплеткува
туку само се повторува
никогаш иста. Каде е влезот во палатата, каде е пристап?
Сопругата на оној што од остров до остров плови
ги замајува своите стројници
врзувајќи ги јазлите од свилен конец
помеѓу сонцето и подводниот песок.
Во морето сите приказни ги имаат своите двојници.
Мозаик: изобилство од плодови
но од измамничко стакло. Штом ќе се доближам
до цврстата слика некој ја растура од пакост.
Низ сето тоа светкава сончева игла
ме пронижува; се раздвижувам
но сфаќам дека сум зацврстен за плочата на морето
како пеперуга: не можам да избегам
од искушенијата на прелажните слики.
Сите сетила ми се маѓосани од совпаѓања.
А мојата сенка
згрчена како фетус плови
во водната утроба
како пред уште едно од повторните раѓања.

",4
23,Анте Поповски,"По продолжениот викенд, се вративме во реалноста, и веќе сме на средина на работната недела. По тој повод, денес читаме прекрасни македонски стихови од Анте Поповски.",Само чемрееме,"Само чемрееме – Анте Поповски

Само молчиме, само се гледаме
сами себеси не можеме да си помогнеме,
а камоли едниот на другиот.
Ти наваму – јас натаму. Јас натаму – ти
наваму
и Исус бог тука не може ништо да стори
зашто тој само грешните ги спасува.
Запре секаде нашата крв
и сега веќе видливо се сушат
прво нашите гранки – по нив нашето стебло
не дај боже и нашиот корен.
Недостојни во чистиот оган
не знаејќи што да сториме
– само молчиме, само се гледаме,
понизно чемрееме наместо да изгориме.

",26
25,Игор Исаковски,Денес на блогот читаме прекрасни македонски стихови од Игор Исаковски!,Едно мало писмо,"Едно мало писмо – Игор Исаковски

кога ме прашуваат како сум,
на сите им велам: добро. и
се обидувам насмевката
да не ме издаде. кога ти
би ме прашала, би ти рекол
дека ми тежи нешто врз градите
и дека твоето отсуство и физички
ме боли. понекогаш меѓу две издишки
си велам подобро е што не знаеш. a со
секоја издишка сфаќам како ти е тебе.
така од сето знаење за другиот страдаме со
удвоена болкa. кога некој би ме прашал
дали постоиш, цврсто ќе негирам. за среќа,
освен што тоа никој не ме прашува, никој и
не прашува како и дали воопшто го замислувам
животот без тебе. a на секоја помисла за тоа,
тежината се зголемува, болката боли. боли. посилно,
иако бев мислел дека посилно од тоа нема.
вака
немо, боли болката најмногу, кога не можам со тебе
да разменам ни збор. се надевам барем мислите,
некако, патуваат

",43
26,Ацо Шопов,"Август некако лета со брзина на светлината и веќе сме на средина на месецот, па затоа денес читаме македонска поезија токму за овој летен месец од нашиот легендарен поет Ацо Шопов!",Август,"Август – Ацо Шопов

Лежам под стеблото на ноќта, во август што умира и пее
со цвет од пепел на згасната гроза.
Од челото како од црница набабрува и ми зрее
од гроздови ѕвездената лоза.

Лежам во ноќта на август за земја прикован со теме.
Дали ќе додржат, дали ќе ме запрат
овие неуморни воини од билје и семе,
од треви, корени и папрат.

Лежи и чекај тука. Неподвижен, карпосан лежи,
што ако ноќта те пие, што ако ветар те шиба.
Рибарите на твојот поглед плетат невидливи мрежи,
во бездната на твоето чекање сонува златна риба.

Лежам и знам, август е и сè се мени.
Златните зрна на гроздот ко едри зеници гаснат.
Темното полноќно сонце патува кон својот зенит.
А јас останувам заробен во треви и со папрат сраснат.

",13
27,Блаже Конески,"Честит 2 Август – Илинден! За многу години да го славиме и чествуваме! Во чест на овој голем македонски празник, денес ги читаме прекрасните стихови на Блаже Конески!",Илинденски мелодии,"Илинденски мелодии – Блаже Конески

1.
Бел трендафил — ти за мене цутиш,
и ти, моме, мое ќe ми бидиш!
Ти си, младост, за да се радувам,
малој моме за да те милувам!

2.
Молчи, молчи, кутро срце!
Дури среќно да ми бидиш,
по апцани, по зандани
многу маки ти ќe видиш.

3.
Сношти жално низ темнина
јаор дрво шумеше.
Само легнав, сам си заспав,
ми се сони чуден сон.
Ми се сони темна магла,
во маглата до два сокла,
од крилје се бисер рони.
Кажи, мајко, стара мајко,
каков показ е?
— Тешка коба, судна мака
коби, сину, твој от сон:
темна магла — темен зандан,
до два сокла — до два брата,
дробен бисер — ситен синџир.

4.
Лудо лежи во зандана,
тешки пранги на нозете,
дробен синџир на рацете.
Никој не иди
лудо да види,
таго ле!
Утре рано ќe отворат,
лудо младо да заберат,
лудо младо да загубат.
Никој не гласи
лудо да спаси,
таго ле!

5.
Гарване море, црно пиле де!
Лоша коба кобиш, црни гласје носиш.

6.
Многу жал ми падна, многу црна мака,
за твојата младост дека загина.

Силно момче беше, силно срце в rради,
не истрпе срце ропство да го јади!

Ти нарами пушка, одбор чета собра
и планина вати, гора зелена.

Те издемна душман, во злоба утаен.
За отплата вика гробот твој незнаен!

7.
Крени се, Гоце војвода,
доста си трпел неправди!

Тебе те чека гората,
тебе те пека полето:
на нива мачни селани,
клетите робје в зандани.

Крени се, сину народен,
поведи народ поробен!

Да ни е пролет пролетта,
да ни е наше полето,
да ни се мили селата,
да ни е радост челадта!

Блаже Конески – Поезија, Култура, Македонска книга, Мисла, Наша Книга, Скопје, 1981

",9
28,Славко Јаневски,Денес на блогот читаме прекрасни македонски стихови и поезијата на Славко Јаневски!,Очи,"Очи – Славко Јаневски

Се извртуваат љубопитни.

Сакаат во себе да ѕирнат
на свој извор со солзи да се искапат.
Попусто им е, љубов моја, попусто.
Изворот со сокрвца се оклопил.

Сега со клепки по многуте тајни копаат
и бараат да им се раскаже
прикаска за слепилото.

И така темницата на копје им е крената.
Течат. Ќе претечат. Зашто не ги испиле
светлопадите на сите вселени.

Потоа во глобовите ќе им прилегнат
грутки иловица под сув босилек,
бели китки под твоите солзи.



",5
29,Гане Тодоровски,"Денес е петок, за многумина денес е крајот на работната недела, па за да го одбележиме почетокот на викендот, денес на блогот читаме прекрасни стихови од Гане Тодоровски.",Недостижна,"Недостижна – Гане Тодоровски

Се свлекуваш! Со ритам божествен. Привлекуваш.
Во поза на слеп среќник што прогледал пак.
Во очи ми се матиш ко сноп од божилак.
Од восхитот мој крик очекуваш?
Ти прилегам на извор секнат со години што жеднее;
Чекаш да се разгрготам, да бликнам…
И под сеницата на денот залезно што бледнее
Сите минувачи задумани на гозба да ги викнам.
За да го возвеличиме од нога мигов редок
Кога на дневен ред неодложно љубовта е
Точка единствена – а јас пак неоти сум сведок.
На некакво новораѓање – сам на себе предок
И наследник! – Вдаден попреку божествен мост
Со зарек да те следи до крај, до изнеможеност.

",32
30,Петре М,"Летото е во полн замав, па денес читаме прекрасни стихови од Петре М. Андреевски, инспирирани токму од летните пладниња.",Летно пладне,"Летно пладне – Петре М. Андреевски

Под мене колку едно тело
снемува сува трева
нигде не ме созема

Поворка од ситно царство
пред мене се разминува
од кого да избегам побргу

Ги брка ли некој воловите
или тие некого бркаат
со кренати диви метли одзади

Се исправам и јас за бегање
со моите нозе и друг кинисува
некој се исмејува озгора

Еден цртеж на птица
дури небото ми покажува
ридот застанува пред него

Но јас веќе бегам кон реката
насадена со глави од биволи
на рогови што вртат по еден обрач од муви

Се издолжувам меѓу ите
поплавени ридови
водата се дели и собира

Па така помислувам
да појдам толку далеку
што веќе ништо да не допирам.

Photo by
Jens Kreuter
on
Unsplash



",40
31,Ацо Шопов,Денес на блогот читаме прекрасни македонски стихови и песната „Љубов“ од Ацо Шопов!,Љубов,"Љубов – Ацо Шопов

Ти што ме присилуваш да бидам таков каков што сум,
Ти што меч ми носиш во усмевка блага,
бев некогаш дете, сушта добрина и љубов,
бев твоја невиност и твоја тага.

Ти што си недостапна за туѓото мнение –
гол пред тебе стојам како вдахновение.

(„Ветрот носи убаво време“, 1957)

",13
32,Богомил Ѓузел,Денес на блогот читаме прекрасни стихови од македонската поезија!,Во глуво доба од ноќта,"Во глуво доба од ноќта – Богомил Ѓузел

Во глуво доба од ноќта
ќе чуеш чукање на врата
ќе помислиш – конечно дојдоа по мене!

Не, тоа не е сон (за жал)
не, тоа не е срцето сопствено што бие
како топот на коњ во галоп

Нема друго – ќе станеш, ќе отвориш врата
и надвор, меѓу другите, ќе се видиш себе
чудовишно променет, крај спремна машина

што брмчи нечујно како да ја управува
некој од ѕвездите трепкајќи со очи
те чека долга инкубација а потем нов живот

",18
33,Ацо Караманов,"Денес на блогот читаме македонски стихови, а изборот падна на „Елегија“ од Ацо Караманов!",Елегија,"Елегија – Ацо Караманов
О, денес нема ни радост ни мир
за сите оние папсани од трудот.
Каде се, о каде, надежите на животот?
– Татковино ти си во пеколот на студот.

Но твојот пламнат камен бунтува и пее.
Зборовите треперат како вулкан.
Но, кој ги разурнува градовите наши,
– ветер силен, бура страшна или ураган.

Не нè чувај дома, мајко, глас еден нè вика
и ќе тргнеме сите на повик тој.
Можеби нема да нè видиш веќе, но ќе тргнеме ние
за оваа грутка во тешкиот бој.

Не тагувај. О, не! Јас знам дека си храбра,
во тебе струи крв јуначка, силна.
А тоа се звуците на новата песна.
На новиот живот, верувај ни, милна!

",46
34,Катица Ќулавкова,"Денес е понеделник, па ајде да ја започнеме оваа работна недела со стихови од македонската поезија. Изборот падна на стиховите на Катица Ќулавкова!",Исповед,"Исповед – Катица Ќулавкова
„Нешто ме тера
да измислувам, да увеличувам
да премолчувам, да додавам
да разместувам, да менувам
а, ме копка копитото
на умирањето
и не кријам дека
ми се разлеваат
и сега, поривите
ту на лево, ту на десно
вон лежиштето
како добро изгмечено тесто
како клацкано шампањско
саноќ чекам да ми се јави
меѓу редови, гласот на Бога
да не гo изумам сонот
пред да го запомнам
сеќавањето ми се преполнило
збувнало, прекипело
вулкан не му е рамен
огнена стихија тече
‘Царство давам за добра песна’
и од утехата се откажувам
сè додека ми суфлира
стих по стих, стихови
Oној онаму Oтаде
од Вишновата градина.“

",15
35,Раде Силјан,"На 16 април 1950 година се родил македонскиот писател и поет Раде Силјан! Во негова чест, денес ги читаме неговите стихови!",Желба,"ЖЕЛБА – РАДЕ СИЛЈАН

Во време на загубени идеали
Сакам зборови на радост
На хартија да редам

Камени порти да отворам
И низ небесен прозорец
Далеку да гледам

Во време на силни бури
На луњи и грмотевици
На сури магли од сите страни
Сакам на ветрот
Мрежа да му сплетам

Мелем за лута рана да ставам
Порој од капки роса да направам
Низ виножито од бои
Со крената глава да поминам
Песна за убавината да испеам
Од  „Устата на јавето“, 2017

",60
121,Тихомир Јанчовски,"Есента веќе дојде, но тоа не е причина да објавуваме македонска поезија и стихови поврзани со есен. Денес изборот падна на една преубава песна од Тихомир Јанчовски.",Доаѓа есен,"Доаѓа есен – Тихомир Јанчовски

Немам кому да пишувам
истрошен сум и болен
сѐ ми е инфицирано
а најмногу душата
која научно гледано
и не постои.

На современ јазик
тоа се вика
пад на имунитетот.
Тогаш, сѐ е бавно
и времето не поминува.

Доаѓа есен.
Тагата добива тело.

",64
36,Лилјана Дирјан,Денес на блогот читаме прекрасни стихови од Лилјана Дирјан.,Светот – мојот брат,"Светот – мојот брат – Лилјана Дирјан
Не пијам ни капка од вашата вода шербетлија
се протегам по седум мориња неоштетена
крстарам по светот (мојот мокар и мрачен брат
во сопствено солило ме чува)
со отровна крв и млад ’рбет
за Вас јагула сум
па не чепкам по вратите на земните светци
за трошка удобност, четвртина работна маса
годишен одмор и бонови за храна
се протнувам низ густата жица се разлагам
и се спојувам себеси брзо
пред да ме сомелат турбините
студот ме одржува свежа и лизгава
сита сум од малку алги и свеж воздух
затоа понекогаш скокам од водата кон небото
и пишувам ретко но точно
со празнини на хартијата
за кои не се извинувам ниту простувам
сега
за она што се сеќавав
илјада години однапред

",59
37,Игор Исаковски,Денес на блогот читаме прекрасни стихови од Игор Исаковски!,Непрекинливо движење,"Непрекинливо движење – Игор Исаковски

колку осаменост
може човек да поднесе
поставен пред заборав
во куќа на ридот
сите ветрови да удираат
а пак да не ја срушат
туку песна да пеат
додека минуваат
низ собите
додека сè крцка
се превиткува
пред големата наезда

утрата се празни
јалови и штури
како осамено суво дрво
во запуштено поле
кога те нема
мојот свет од мене се крие
зад темен превез
од неизговорени болки

каде е
светлиот глас
од сомот и топлина
во бучната лушпа

Листа на јадења од твоето тело
како кога влегувам во ресторан со дупка во стомакот –
не знам што попрво да нарачам, се збунувам од можноста

те гледам послана пред мене –
поезија поголема од самата поезија

ти секогаш можеш да бидеш таа –
госпоѓата поезија никогаш нема да биде ти

те бирам дел по дел, нарачувам разуздано –
лакомо гризам и нарачувам уште, со полна уста

полека стануваме едно, акорд од воздишки –
поезија пишувам кога те немам крај себе

18.08.2008, 01:47

",43
38,Петре М,"На денешен ден, 23 март, во 1940 година се родил македонскиот великан Ристо Шишков, познат по својот раскошен талент и впечатливи улоги во „Републиката во пламен“, „Табакера“, „Црвениот коњ“, „Црно семе“, „Македонска крвава свадба“ и бројни театарски улоги. Во негова чест, денес на блогот ја читаме песната „Како ќе го најдеш Ристо Шишков“ од Петре М. Андреевски, посветена токму нему.",Како ќе го најдеш Ристо Шишков,"Како ќе го најдеш Ристо Шишков – Петре М. Андреевски



Ќе бараш човек со висока сенка
што сите сенки наоколу ги покрива.
Кај него сонцето никогаш не заоѓа
и затоа не можеш да го згрешиш.
И кажи му дека едикоиси за едишто
кои толку сакаа пред нив да умре,
одамна мртви и заборавени се шетаат.
И уште ќе му кажеш дека така било
откако е бел снегот и црн гавранот
и дека кај нас ести уште исто.
Тој е прв во се и роднина на сите
што ги оживеа со својот живот,
со него е и сета жална Македонија
и во неговите очи и ти ќе се видиш.
Оти тој гледа се и отсекаде се гледа:
неговото време никаде не завршува
(не се менува и не изминува)
а и убавината што ја има облечено
од него не се дели, не се оддалечува.
Во името нејзино е и сликата негова
и затоа не можеш да го згрешиш.

",40
39,Анте Поповски,"Денес е Светскиот ден на поезијата! Поезијата е уникатно искуство за секој читател, секој од нас има стихови што некако нè допираат. Во чест на овој убав ден, денес на блогот читаме македонска поезија и стиховите на Анте Поповски!",Тие малечки нешта околу нас,"Тие малечки нешта околу нас – Анте Поповски

Тие малечки нешта околу нас
на кои не им обраќаме внимание
се посилни од нас.
Тие имаат смисла да нè надживеат
зашто содржат суштини кои нè поврзуваат
низ времето.
Како мали Мајка ни плакнеше
крст од чесно дрво што од Светата Земја
го донесол некој наш предок.
Крстот го правел самиот Исус, тврдеше Мајка,
Исусов врсник е, велеше Таа,
оваа длапка на крстов е трага од неговиот палец,
овој засек е од неговото остро ноже
дури го обликувал дрвото покрај Јордан.
Го допиравме потоа крстот, го целивавме,
доколку убаво се заслушувавме во ноќите
го препознававме дури и гласот Исусов.
Така научивме како сме стигнале до тука
зашто сите нешта околу нас се само зборови
а отаде името е она што е безимено.
И навистина: ова мало нешто
што го допирам одново во сеќавањето,
преминувајќи од рака на рака
само во нашата мајкина лоза
памети многу колена! Па зошто тогај
во некое продолжение наназад
тој крст да не го допрел и Исуса,
зошто оваа длапка да не е трага од неговиот палец
а овој засек да не е од неговото ноже?
Тие малечки нешта кријат во себе дел од нас
и ѝ го предаваат на иднината. Во нив
заробени се многу мориња, скаменети многу галии,
во тие мали нешта светкаат мечови на крстоносци,
демнат многу помории, пустошат многу љубовни луњи,
во тие малечки нешта вооплотен е човек
чија сенка шета низ црнината.
Врз мојот допир и врз мојот целов
заробени на овој крст
јас веќе ги чувствувам усните и рацете
на потомствата… Какви се тие прелаги
дека исчезнуваме?
А малите нешта?
А ние заробени во нив и на нив?

",26
78,Коле Неделковски,"Денес на блогот читаме македонска поезија, изборот падна на „Скитник“ од Коле Неделковски!",Скитник,"Скитник – Коле Неделковски

Везден одам, везден траам,
везден судни маки чмаам…
Глава веднам… С’лзи леам
и сред лути рани тлеам.
Блиска рода нигде немам,
ни при живи дел да земам:
Немам либе… Гори младост…
Дни се нижат в страшна гладост.
Лејте очи, с’лзи жешки,
гини срце, в рани тешки!
Роб ќе стане, ден ќе светне,
младост пуста в крв ќе летне!



(Поштенска марка со ликот на Коле Неделковски, по повод 100 години од неговото раѓање, издадена во 2012 година)

",49
40,Раде Силјан,"На денешен ден во 1929 година, во Истанбул, се родил познатиот македонски поет Матеја Матевски, кој за жал почина на 6 јуни 2018 година. Во чест на неговиот роденден, денес на блогот ги читаме прекрасните стихови на уште еден познат македонски поет Раде Силјан, посветени токму на роденденот на Матеја Матевски, односно на неговиот последен роденден.",Последниот роденден на Матеја,"Последниот роденден на Матеја – Раде Силјан

Скопје, 13 март 2018 година

Со чаша црно вино наздравува
И со притаен глас кажува
Дека песните ненапишани
Ќе се разминат со спомените
Безброј прашања се ројат
Во неговата глава
А сал гласот на судбината
Тивко му вели
Сам човек планина не освојува

Во годините прилежни
Лажни звуци
Ја населуваат библиотеката
Болно воздивнува

Го враќа времето на младоста
И по патот на ѕвездите
Заносно талка по скрките на Беличица

Како сенки од друго време
Крај него минуваат
Последните слики на детството

Молкум ги отвора прозорците
Ги проветрува одаите на надежта

Со тајниот јазик на мајсторите
Се моли за будните чувари на јавето

Ја прелистува книгата на радоста
И по многу години дознава
Идеалите заспале меѓу кориците

Го подлажува хартијата
Болно воздивнува
На фотографиите не им верува
Дека играта со спомените била
Последна надеж на поетите

(Раде Силјан и Матеја Матевски)
извор на песната, како и сликата:
Страницата на Фејсбук посветена на Раде Силјан

",60
41,Катица Ќулавкова,"21 февруари е Меѓународниот ден на мајчиниот јазик. 21 февруари е прогласен за Ден на мајчиниот јазик Прогласен е на XXX седница на Генералната конференција на УНЕСКО во 1999 година. Во чест на овој ден, денес читаме стихови на академик Катица Ќулавкова токму посветени на македонскиот јазик!",Ода на македонскиот јазик,"Ода на македонскиот јазик – Катица Ќулавкова

Не те бирав, ама би те избрала
Меѓу сите јазици на светот
Тебе, навидум мал, а голем
јазик на исконот и на иконата
Тебе, оти си жив доказ за преминот
од митско кон поимско мислење
Серијал од диви бракови со туѓи јазици
кои во мираз ти оставиле траги и лузни
(од санскритот до латинскиот, турскиот и англискиот)
Тебе, јазол од јазици, јаз полн тајни
Тебе, сенка на сакралното, сениште на профаното
– остава на забранети јазици и гатанки
– засолниште на безобразни зборој и думи
– мрестилиште на суптилни значења
– преноќиште на клетви и благослови
– складиште на игрозборки и брзозборки
Тебе те одбрав, јазик – прајазик
Јазик – мајка и матрица
Јазик – постоење и постојбина
Јазик – битие и биднина
Во тебе ниеден одговор не е бесмислен
– И сè си има свое зошто и свое затоа
– И нема случајни глаголи и именки
во твоето скровиште, под твојот покров
Во тебе и дождот добива виша смисла
Во тебе огнот не е само огон, ни агон
Во тебе се будам за да бидам верна на битието
свесна за собитието, во чинот на суштествувањето
Во тебе епохите легнуваат како во гнездо
Душите лебдат како мистериозни глуварки
Твоја сум, и кога сум прогонета од твојот дом
И кога те дебнам во заседа, за да го најдам
правиот израз, кога мантрам и кога бајам
со мајчинска љубов
Од тебе вдахновена, живот ти вдахнувам
Премногу ти се доближив за да те изгубам
Премногу те имав за да ми се измолкнеш
како низ решето
Знаеш ти, знам и јас –
смрт му се заканува на јазикот кој молчи
Како мутав, нем и запоставен
Оставен на милост и немилост
на припростите и празнословците
на мешетарите и политичарите
на социјалните мрежи и порталите
Денес не се разликува сировото од суровото
Денес погрдното е смешно, стравичното – вообичаено
секојдневие, опасно по живот
Дојде ред да станеш, и ти, жртвено јаре
сведен на сликичка, на немушт знак
Ти, некогаш осветен, сега испоганет
Некогаш во зенитот, сега на дното
Некогаш слободен, сега заложен
Некогаш со име, сега со прекар
јазику мој, јазику на светот
никој не може да ти ја поништи
твојата волшебна моќ
твоето воскресение!

Photo by
Gaman Alice
on
Unsplash

",15
42,Богомил Ѓузел,"Денес е петок, прекрасен ден за читање македонска поезија и македонски стихови. Во продолжение прочитајте ја прекрасната песна „Бдеење“ од Богомил Ѓузел!",Бдеење,"Бдеење – Богомил Ѓузел

Завршува уште еден ден.
Макар што никој не ме тера
да се вратам дома
небото се затвора ко утроба
што се отворила предвреме
а решетките на хоризонтот слушам
како се слушаат со чкрипот.
Се затвора дуќанот на светот.
Вечерта ме магнетисува со умор
и алкохол. Корка лебец и пепел.
Денот го продолжувам со бессоница.
Одеднаш огништето се запалува
или некое полноќно сонце
и јас се гледам како чекорам
по одредената врвица
од пустината на мојата дланка.

(извор на сликата: Pinterest)

",18
43,Ацо Караманов,"На 31 јануари 1927 година се родил македонскиот револуционер и поет Ацо Караманов. Во 1941 година се вклучил во СКОЈ, на почетокот на септември 1944 се придружил на Тринаесеттата македонска народна бригада, а го загубил својот живот ноќта меѓу 10 и 11 октомври 1944, на само 17 години. Заради неговата прерана смрт, на само 17 години, тој не успеал да издаде книга или поетска збирка, но, сочувани се околу 280 поетски творби, како и неговите бележници, лектирски тетратки, записи од дневниците, писма и други преписки.",И можеби ти ќе дојдеш тогаш,"Во чест на Ацо Караманов, денес на блогот ги читаме неговите стихови!

И можеби ти ќе дојдеш тогаш – Ацо Караманов

И можеби ти ќе дојдеш тогаш
за последен пат на морскиот срт
немоќен и студен каде спијам
прераната да ја колнеш смрт.

А моите усни насмевнати ќе бидат
и душата уште ќе живее велам
а очите верувај сами ќе видат
и пак со тебе сè ќе делам.

Ќе бидам буден тогаш верувај
дури ќе излезам од темниот гроб
повторно да ја запеам моќната песна
на црниот и побунетиот роб.

Од моите очи ќе капат капки дожд
земјата да ја напојат родна
та и мртов ќе мислам на тебе и неа
ти среќна да бидеш, таа плодна.

",46
44,Гане Тородовски,"Длабоко сме навлезени во зимата и студените денови, па затоа денес на блогот читаме македонска поезија и прекрасните стихови на Гане Тодоровски!",Зимска прикаска,"Зимска прикаска – Гане Тодоровски

Стивна сегде шумот… градот молкна.
Скопје заспа в сладок ноќен сон;
јас сум буден, низ чистото окно
гледа ладно месец сребро полн.

Спие градот облечен во тенка
нежно-снежна копринена риза,
како змија димот витка сенка
просторот во ноќта тој го гризе.

Пак е така чудно, толку чудно,
сè e исто: ноќта, мојот дом…
„Что бы мне так больно и так трудно
жду ль чего, жалею ли о чьем?“

Не, не зошто, зошто ли ќе жалам
само детски спомен галам јас,
ене гледам собата пак мала
тате пее, тажен лее глас.

„Выхожу“ ја пее така страсно,
срцето го раѓа звукот топол,
месецот го шета сводот јасен
јас го следам со врелиот опул.

Јас го следам жедно очи вковал
в ликот негов, таму солзи капат
„Я ищу свободы и покоя“
и ме грли тој со дланот рапав.

Песно чудна! Зошто таква сила
криеш в себе. Зошто, кажи ми?
Штом те спомнам срце болно свивам
расне в тебе образ татков мил.

„Выхожу один я на дорогу
сквозь туман кремнистий путь блестит“
штом те спомнам сеќавам јас тогаш
тате пее лермонтовски стих.

Живеј песно! Знаеш ли ти колку
место земаш во срцево мое?
Знаеш ли колку ублажуваш болки?
Живеј песно живеј в мојот спомен?

***

Небото е уште така светло
месецот врз снегот згрчил лик
склопив очи…. В чуден спомен сетив
дел од мојте свидни детски дни.

Тодоровски, Гане.
Скопјани
. Скопје: Арс Либрис, 2020

Извор на сликата: Cabin Place

",48
45,Славко Јаневски,"На 11 јануари 1920 година се родил познатиот македонски писател и поет Славко Јаневски. Во негова чест, денес читаме прекрасни македонски стихови токму од него.",Мост,"Мост – Славко Јаневски

Темели од воздух
и пак мост си сочинил.

Едниот крај на дланка
другиот врз глава се потпира.

Со нозе преку него
да минеш се напрегаш,
не се може.

Стои лакот непреминлив
и стои главата,
без неа господ знае
нозете кај ќе стасаат.

",5
46,Петре М,"Денес е петок, кој освен што е последниот работен ден од седмицата за многумина, исто така го означува и последниот викенд од оваа 2023 година. А има ли подобар начин да го прославиме последниот викенд и почетокот на новогодишниот викенд од споделување и читање македонска поезија? Имено, ова е и последната објава на блогот за 2023 година, па затоа и се одјавувме за оваа година со прекрасните стихови на Петре М. Андреевски од неговата легендарна збирка „Дениција“.",Песна за мојата песна,"Песна за мојата песна – Петре М. Андреевски

Отспрегни ce машки ветру, мој личен телалу,
надлетајте го својот глас птицо и грмотевицо,
бидете редачки мои мачни посестрими
и искрај в краја пренесете ја песната за мојата песна:
За таа топола меѓу две пустини, меѓу две планини,
за тој постојан бакнеж меѓу две пречисти усти,
за тоа виножито меѓу две возбудени шуми,
за таа неизодлива ноќ меѓу две преноќишта,
за таа потпалена свеќа меѓу два непријателски черепа,
за таа мировна труба меѓу две завојувани земји,
за таа воздушна коњица меѓу две села,
меѓу две стомни вода,
за тој преотворен чадор на печурката,
за таа препрочитана телеграма меѓу два братски дожда,
за таа непомрдната Деница меѓу две оддалечени утра,
за тоа растојание меѓу два одѕива,
за тие речни слабини меѓу две скарани перачки,
за тој затскриен студ меѓу две топли соби,
за тој буквар, за таа сметалка меѓу два ближни града,
за тоа засолниште меѓу две селски горештини,
за тој пејзаж, меѓу две писма, меѓу две боишта,
меѓу две Крушевски Републики,
за таа пот, за тој дијамант меѓу две стушени чела,
за таа грутка снег меѓу две детски дланки,
за тој сончев прстен, за таа рамноденица,
за таа расонета струја меѓу две растителни ноќи,
за тоа запечатено пладне меѓу две речни промаи,
за таа капка вода меѓу две суви непца,
за таа камбанарија меѓу два ѕидара, меѓу два ѕвонара,
за тоа нескротливо животно, за тоа милозливо Невреме,
за тој водопад меѓу моиве две раце,
ЗА ДЕНИЦИЈА.



",40
47,Ацо Шопов,"На 20 декември 1923 година се родил еден од најголемите македонски поети Ацо Шопов. Годинава беше и прогласена за година на чествување на Ацо Шопов и имаше голем број активности и настани поврзани со неговиот лик и неговото творештво. За да ја заокружиме годинава и овој јубилеј, денес на блогот, токму на денот на неговото раѓање, читаме негови стихови.",Ноќта,"Ноќта – Ацо Шопов

1.
Co лажна убавина ги обвива предметите
и им дава облик на вистинско збивање.
Ги измамува луѓето… и само сo поетите
има допир силен ко најприсно сливање.

Caл нив им ги отвора широко зениците
топли од сонувања за дни недонесени,
меѓу сите предели ги брише границите…
Затоа поетите гледаат занесени.

2.
Ноќта е заборав, заборавот успивање,
кога сите мисли на праг ги оставаме.
Денот клика возбудено: памети ме, памети ме,
ко пролетни води твое сум разливање,
a ноќта: пополека сè да забораваме.

",13
48,Катица Ќулавкова,Денес на блогот читаме македонска поезија и стиховите на академик Катица Ќулавкова!,Ужас без крај (обична песна),"Ужас без крај (обична песна) – Катица Ќулавкова

Затоа што безграничното го натрупаа со граници
Затоа што и на јагулите патот не им е прооден к’о што беше
Затоа што и штрковите се мислат дали да се вратат
Затоа што ни небото е сино, ни земјата – плодна,
ни домата – дома
Затоа што од слободата остана само звук на очај
Затоа што цела држава ни е депонија, гасна комора, логор
Затоа што луѓето станаа нелуѓе, градот – преполн зомби
Затоа што децата немаат детство, не веруваат во иднина
Многу скролаат, малку зборат, едвај раскажуваат
Затоа што младите станаа монети за раскусурување
евтина стока, бело робје, жртви на разноразни трговии
Затоа што кладилници никнат на секој агол, со закон заштитени
а библиотеките, училиштата и градинките се распаѓаат
Затоа што по патиштата се гине секојдневно,
небаре сме во војна
Затоа што пожолтена е сликата на светот,
жолт печат, грозни вести
Затоа што вистината не вреди ни пет пари,
лагата е преценета
Затоа што сè ни е на распродажба, и минатото, и сегашноста
А иднината и онака не постои, освен како мислена именка
и предизборна кампања.

Извор:
Фејсбук профилот на академик Катица Ќулавкова

",15
49,Блаже Конески,"На денешен ден, 7 декември 1993 година, починал Блаже Конески, еден од најзначајните луѓе во македонската книжевност. Во негова чест, денес на блогот ги читаме неговите стихови.",Ѕвезди,"Ѕвезди – Блаже Конески

Думам — вие еднаш ми зборевте нешто,
но не думам веќе што и како било,
и залудно да се присетувам сега —
сивило се свило, споменот го скрило.

Думам само — беше на полноќ во Раец,
чкртаа по патот кираџиски коли
и штуркаа, ѕвезди, еднолично штурци
со глас што се моли за тивнати боли.

О ѕвездено небо, мислев дека мој е
зборот како тајна што во мене ѕуни.
Но залудно да се присетувам сега —
зошто да ме буни звук на глуви струни?

Го паметам само тиквешкиот говор
на колари пеши крај чкрипливи коли,
само она тивко штуркање во Раец
и глас што се моли за далечни боли.

",9
50,Анте Поповски,"Денес е убав ден да читаме македонска поезија (впрочем, како и секој друг ден), па затоа во продолжение уживајте во прекрасните стихови на Анте Поповски и тоа песна од неговата прва издадена стихозбирка „Одблесоци“!",Наслутувања,"Наслутувања – Анте Поповски

Ќе наминеш ти
со твоите зелени очи
– подлабоки од езерото на надевањата,
– позелени од зеленилото пролетно!

Молкум ќе погледнеш горе
и тихо како наслутувањето
ќе одминеш…

И да се колнам
– по бездната на нашите надевања
ќе тапка заборавот
и рамнодушноста
на ова зеленило пролетно:

Јас ќе те барам
– во сè што е зелено
ќе те најдам
– во сè што е длабоко.

(„Одблесоци“, 1955)

",26
51,Лилјана Дирјан,Денес на блогот читаме прекрасна македонска поезија и стиховите на Лилјана Дирјан!,Концерт за мирис и оркестар,"Концерт за мирис и оркестар – Лилјана Дирјан

Мајка ми
кога нè вика на ручек в недела
таа подготвува
концерт за мирис и оркестар
сè се разликува
во нејзината кујна 3 на 4
пеат тенџерињата паѓаат капаците
плитките и длабоките чинии тропаат
солта и шеќерот врнат
белиот чаршаф со белиот вез е негибнат
лажиците, виљушките и ножевите се штимаат
штицата за сечкање воздивнува, кромидот солзи
аванот со каранфилчето, ванилата и морското оревче
пека за Азија
пее и чешмата
ринглите се тимпани
рерната е топлиот стомак на кујната
родното место на лебот
тој расте и се прелева
супата е полна со моркови и керевис
и саксиите на прозорецот степуваат
па и малото филџанче
последно од бившиот сервис од нејзината скромна свадба
блеска со жива жолчка
и весникот на кој се суши сечканиот магдонос шумоли
и татко ми гледа ту во мајка ми ту во своето сеќавање
кога таа се качува по скалите пред него и се смее задишана
а мирисаат и штотуку печените црвени пиперки
крај е на летото 2005
и тие се соблекуваат (прават стриптиз) од лушпите
а мајка ми
некако е ведра некако спокојна
зад неа на полицата е апаратот за притисок
и картонската кутија за чевли полна со лекови
би запеала посипувајќи ги ванилиците со шеќер во прав
би запеала
а и јас со неа

Извор на сликата: Pinterest

",59
52,Ацо Шопов,Честит 11 Октомври – Ден на востанието на Македонија! На овој ден македонскиот народ одлучно реши да се бори против окупаторот и да се бори за слобода и ослободување! Во таа чест ги читаме прекрасните стихови на Ацо Шопов!,Партизанска колона,"ПАРТИЗАНСКА КОЛОНА – АЦО ШОПОВ

Вечер е тиха, дремлива,
нечујно гора шумоли,
месец сред гранки сонува
ѕвездите солзат на небо,
а рана пролет пргава,
раскрила убост моминска –
снага ѝ – шума борова,
очи ѝ – бистри кладенци,
лице ѝ – пупка трендафил,
а коси – трева зелена.
Еј море, радост голема,
партизан в пролет да бидеш,
кога се шума разлисти
и зажуборат извори,
еј море, среќа бескрајна
в пролет низ гора да одиш,
грлото да го извиеш,
песни да пееш бунтовни
и врагот да го прогониш!…
Вечер е тиха, дремлива,
нечујно гора шумоли,
месец сред гранки сонува,
и ѕвезди солзат на небо.
Не оди долга колона,
не гази снага моминска,
на лесни крила пркнати,
вила ја носи планинска!



",13
53,Игор Исаковски,Денес на блогот читаме прекрасни македонски стихови од прерано починатиот Игор Исаковски.,Од сино кон црно,"Од сино кон црно – Игор Исаковски

најди ме во мојата двојност
избери парче за себе
земи ме како што ми доликува
спотни уште оган во вртлогот
терај ме напред
кон сонцето и светлината
терај
биди силна како случаен избор
наврти го твојот извор кон мене
земај додека ме има
густ чад исцеди од мене
болскоти прибери
со твоите големи
дланки како градови
носи ме
како сок што се наведува

",43
54,Влада Урошевиќ,"Влада Урошевиќ има навистина одлична и плодна година, покрај неколкуте нови изданија и награди, викендов и официјално ја доби награда „Златен венец“ на Струшките вечери на поезијата. Во негова чест и во чест на наградата, денес читаме прекрасни стихови од него.",Непозната,"Непозната – Влада Урошевиќ

Таа слегува бавно по големите камени скали.
Таа има тело посипано со цветен полен.
Таа носи кутија со заспани пеперуги на дланката.
Таа го знае наизуст распоредот на ѕвездите.

Таа се управува според мирисот на морето.
Таа ги чувствува патиштата на кртовите под земјата.
Таа ги насетува облиците на утрешните облаци.
Таа го гледа мракот во срцето на ламбата.

Таа минува меѓу кратерите на Месечината.
Таа минува меѓу позлатените кулиси од опери.
Таа минува меѓу големите полнети птици што веќе не постојат.
Таа минува меѓу мртвите нуркачи во скафандри.

Таа минува меѓу деца што играат мижитатара.
Нејзе ѝ се обрнуваат, таа одговара.
Но таа зборува на еден мртов јазик
што го разбираат само статуи.

Извор:
Урошевиќ, Влада. „Лавиринт“ (избор од поезијата). Скопје: 2019, Темплум

Извор: Pinterest

",4
55,Јосип Коцев,"Вчера на блогот,во објавата со препораки,напоменав дека ја прочитав и ја препорачав новата поетска збирка на Јосип Коцев, „Две мориња“. Уште сум инспирирана од некои од неговите стихови, па денес на блогот издвојив една песна која мене ми остави голем впечаток, можеби ќе ве поттикне да ги прочитате и останатите.",Разминувања,"

Разминувања – Јосип Коцев

Некои разминувања
треба да стојат во
учебниците по историја,
како најголеми настани
што никогаш не се случиле,
во географските атласи,
како реки што никогаш
не си ги измешале водите,
во градските планетариуми,
како светови што се пресекуваат
и крварат
на ист простор,
во сите различни времиња
сè до последната капка иднина.

",61
84,Матеја Матевски,"Денес е убав ден, среда. За поголема мотивација и убав ден, денес читаме убави стихови од Матеја Матевски.",Трева,"Трева
–
Матеја Матевски

Залутав одамна љубопитна во овој грд пејсаж
од железо цреп и бетон
но сепак останав жива

Сега сум малечка полјанка
на туѓите убави надежи
за кои го крадам неверна ветерот од реката

Безброј патувања им нудам
на очите и стапалките
што паѓаат уморени на моите сиромашни откоси

Но спомени имам и јас
па свенувам штом ќе ми шепнат
дека сум била шарено крило на убавината

Шарено крило на младоста
во коренот на плитките води
што растат со жолтиот спомен во купишта од сено

Извор: We Heart It

",58
56,Матеја Матевски,Денес на блогот читаме прекрасна македонска поезија и стиховите на Матеја Матевски!,Сон,"Сон – Матеја Матевски

Сè повеќе ридот се крева пред неговиот поглед
зад него остануваат треви троскотишта и бурјани
Потоа нискогорица се траќа меѓу красти и камењари
врз кои сонцето јачи

Наеднаш сенките се прибираат во шумата
а студот в срце
И ти сал одиш напред и пругоре среде дрвјата
по чистинките од старо лисје
високите по кои стада и магли пасат

Сонцето кон врвот влече и подалеку уште
со лишаи одделен и карпи со мовта на годините
Ти знаеш дека пак мораш да се изјазуваш
сал угоре подалеку и ридот
беспрекин да се виши
по копнеењето дално на небото

Зад врвот бездната зјае во грда несполука
а ти сал одиш напред
дур врвот пред тебе постојано
расте и се извишува

Извор: Од „Мадригал“.
Матеја Матевски. Копнеж по целина. Скопје: Мисла, 2005

Извор: Pinterest

",58
57,Блаже Конески,Денес на блогот читаме македонска поезија и стиховите на Блаже Конески!,Претходница,"Претходница – Блаже Конески

Не барам збор за ова што ни се случува.
Речи го: предавство, лудост, гадост, нискост.
Секој ќе плати за својот бес.
Пустошот што те чека
јас веќе го доживеав.
Не бој се. Не е страшно.
На крајот сеќаваш дури жал и блискост.

(Извор на сликата: Aesthetica Magazine)

",9
58,Петре М,Денес на блогот читаме македонска поезија и стиховите на Петре М. Андреевски!,Лицето на зборовите,"Лицето на зборовите – Петре М. Андреевски

Кога ја прашав баба ми
како да го запаметам
лицето на зборовите,
таа како да се врати
некаде оддалеку,
ме гушна и ми рече:
Нивното лице не е едно,
како и нашата мака
што не е само една
и не е само за еден!

Така во скутот на баба ми,
на нејзината шарена скутина
ја запознав мојата татковина.

",40
59,Ацо Шопов,"Летото ни се приближува со брз чекор, но сè уште имаме можност да уживаме во пролетните денови. Денес започнува нов месец, па да се надеваме дека јуни ќе ни донесе убаво време и убави моменти. Па така, на почетокот на новиот месец, денес на блогот читаме прекрасни македонски стихови, а изборот падна на Ацо Шопов.",Ако сведнам понекогаш глава,"Ако сведнам понекогаш глава – Ацо Шопов

Ако сведнам понекогаш глава,
понекогаш ако паднам в чмај,
и во мртви зеници се јават
мртва тага и злослутен сјај,–

о, не мисли осамена да си!
Радост носам исто ко и ти, –
тоа само ко ехо се гласил
некој спомен од детските дни.

И не иди! Не теши ме милно!
Сам ќе мине овој облак лош,
и очите ќе ми светнат силно
окапени во смеа и дожд!

Стихови за маката и радоста
, 1952

Извор на сликата: Pinterest

",13
60,Гане Тодоровски,На денешен ден во 1929 година се родил еден од најпознатите и најдобрите македонски поети и книжевници – Гане Тодоровски! Во негова чест денес читаме прекрасни македонски стихови создадени токму од неговото перо.,Обична песна,"Обична песна – Гане Тодоровски

И бев и сум
со грска грев со грутка ум
и ќе се преобидам
да видам колку ли уште ќе бидам
бидејќи бев
колку на ум
толку на друм
бидејќи копнеев да видам
кон каде идам
со товар гнев
со порој шум –

И најоздади
низ горчлив смев
низ едвај здив
преповторив:
сум бил и уште сум
и уште верувам ќе бидам
не потајум
не молчешкум
туку
низ оној голем грев
сеприфатлив
бидејќи живеев
живот на вистински жив.

Извор на песната:
Тодоровски, Гане.
Скопјани
. Скопје: АРС ЛАМИНА, 2020

Извор на сликата: We Heart It

",32
61,Игор Исаковски,"Игор Исаковски прерано го напушти овој свет, а не престанува да воодушевува со неговите стихови. Па затоа, во пресрет на овој продолжен викенд, денес на блогот читаме негови стихови.",Ќе спијам,"Ќе спијам – Игор Исаковски
(сакам што ноќта е жена)
ќе спијам во мојот кревет.
додека надвор завиваат снегулки
и раката нерешително ми трепери.
ќе спијам во мојот кревет. за инает
на сите тие претскажувања: за мојата
смрт, за војни, за катаклизми, за сè
што би тргнало наваму–натаму. ќе спијам
во мојот кревет. низ високите окна
ќе гледам како навева снегот. ќе се
туткам во својата топлина, ќе бидам
тивок и нежен, топол наспроти студот
на светот. вредам повеќе од тоа.
ќе спијам со мирис во носниците,
полн љубов, полн мир. ќе спијам
во мојот кревет, спокоен и на топло.
вечерва нема да мислам на селењето:
ова е толку убава и силна ноќ,
што повремено се прашувам
како ли сум ја заслужил.

",43
62,Ацо Шопов,"На денешен ден во 1982 година починал Ацо Шопов, еден од најпознатите македонски поети. Годинава исто така се одбележуваат и 100 години од неговото раѓање. Во негова чест, денес читаме една негова прекрасна песна.","Знам, ти сега сама замислена минеш","Знам, ти сега сама замислена минеш – Ацо Шопов

Знам, ти сега сама замислена минеш,
и чувствуваш в срце и болка и сласт,
и едина мисла те мачи и кине:
зошто сум ти близок и далечен јас.

Но вечер, штом птици попаѓаат в гнезда
и задрема паркот и настане мир,
Штом ноќта се роди и sвезда по sвезда
ќе посее немо по темната шир, –

ти пак ќе ми дојдеш занес да нè носи,
да јуриме лудо по незнаен пат,
и в заборав чуден да ти шепнам в коси
за мојата тајна што ја кријам млад.

И ти пак ќе прашаш: дали јас ти реков
или сонил нешто зелениот мај,
дали ветер в цветја потрепнува леко
или в река паѓа ѕвездениот сјај?

А утре, штом самне и занесот мине,
ти пак ќе се будиш со болка и сласт,
и истата мисла уште ќе те кине:
зошто сум ти близок и далечен јас!

Стихови за маката и радоста, 1952

Извор: We Heart It

",13
63,Видое Подгорец,"На денешен ден (14 април) во 1997 година починал Видое Подгорец, еден од најпознатите македонски современи писатели. Во чест на годишнината од неговата смрт, денес читаме прекрасни стихови од него!",Нема љубов,"Нема љубов – Видое Подгорец

Не минувај. Стани нешто налик на сон.
Времето во заборав нека се стопи.
Ти си на разуздани ждребиња од прапорци ѕвон
Во кој и тврдиот камен ќе се опие.

Нељубена ѕвездо! Откај толку жед
Во твоите очи за љубов?
Крај тебе сум јас залутана птица во бура, без глед,
Па сѐ ми е едноставно во животот груб.

Та што е срам? За така исчекан миг
Јас се стопувам в себе. И само еден лик
Ме плени. И само твојот лик ме плени.
И да е полето наше, по сите искласани ниви,
Ќе минеме како ветер со развеани гриви,
Но од таква љубов пак ќе бидеме неми.

",39
64,Лилјана Дирјан,Денес читаме прекрасна македонска поезија и стиховите на Лилјана Дирјан!,Пурпур,"Пурпур – Лилјана Дирјан

Тоа не може
да се опише ниту со отворени ниту
со затворени очи
тоа (за себе) црвено – бело – златно
топло оганче во зима
парче пурпурна ткаенина
што вжештува и запалува
кремен камен сред полиња снег
а време во присој
голема четворка придружена со нула
еден ирвас влече санка
остава трага во сонот
(и обратно може)
сонот остава трага во снегот
патувајќи на отворено
и неговата кошула се полни се ветер
и моето лице го губи
своето штотуку најдено (во него) парче сега
и сега таа разделеност
нови илјада милји во срцето

Извор на сликата: Pinterest

",59
65,Матеја Матевски,,Свети Трифун,"Денес православните христијани го чествуваат Свети Трифун, кој се смета за заштитник на градинарите и на лозарите, а денес (14 февруари) исто така се врши обредното закројување на лозјето, па многумина во разговорна форма го нарекуваат и Денот на виното.

Во чест на Свети Трифун, денес на блогот читаме прекрасни стихови од Матеја Матевски и песната „Свети Трифун“, од збирката „Липа“ издадена во 1980 година.

Свети Трифун – Матеја Матевски

I

Ме затворија во манстир во црква ме затворија во осама
ни дождот да ме мие ни виното ни плодот на надроченото сонце
под овие ридја
ме врзаа за ѕидот за тулата за варот
со боите на ридот со воздухот на коштаните
ме врзаа млад и ме нарекоа светец
а јас лозите ги сакав и очите на селските моми
на гроздобер на панаѓур на сведен
Сенката ми ја затворија ја врзаа оковаа
за вечни времиња што не знаат
ни сонот како расте ни денот како вјаса
И сега ми дојдовте вие во возбуда во изненада
восхитени што тука сум виснал окружен од завидните старци
А јас би сакал да слезам од овие ѕидишта
по славејот што клука под стреата
по шумот на водите по ластарот на лозите
зашто уште копнежот клука и времето ме јаде
да слезам да истрчам да избегам во просторот
во просторот зрачен потопол од сето време

II

Ти идеме со векови од дедовци од предеди
пред твојот лик сонцето што го впил
и славејот и бранот
и навевот на снеговите
Во тебе сиов рид со плодови и птици
се преселил и цути врз рамената твои
а очите се посилни и од длабоково небо

Ѝ пееме на раката што те прелажа крај ливадите
и те доведе тука времето чирак да ти биде
на ликот твој да му служи и да се подучува
за тајните и трајни патишта на убавината
Ти млад остана до денес не познавајќи ги
ни болката на поразот ни пустошот на староста
Правта твоја одамна во нас веќе расцутува
и во нашите раце се прелева виното на твоите очи

И твојот лик да не е кој сега би нè подучувал
како се совладува времето под нозе што ни копа
мислата што ни ја јаде и надежта ја гори

Ти ни го одредуваш патот на зрачните надевања
дека е побогат и еден убав потез со раката
насочен во вистинското место
од сета залудна тревога што дните ни ги исполнува

",58
66,Петре М,"Во пресрет на годишнината од раѓањето на македонскиот револуционер Гоце Делчев (4 февруари 1872 година), денес на блогот читаме македонска поезија посветена на еден од најважните револуционери во македонската историја. Песната е на легендарниот Петре М. Андреевски, првично издадена во неговата збирка „Дални наковални” од 1971 година.",Ко да беше лани,"Ко да беше лани – Петре М. Андреевски

На Делчев

Ко да беше лани, вчера или сношти;
бајрактарот падна, бајраците стојат;
три подземја сега ги поштат твоите мошти
и со тебе е бесмртна само смртта твоја.

Го изоде беспатјето што вечен пат ни беше,
без рода над своите растурени рани
и веќе нема место кај ќе бидеш грешен
среде ноќта ноќна со ноќ што ја браниш.

Но дур ѕемнеш под житата со сетните гајди
на поплак ти идат запалени села:
изврени од денот во тебе што зајде
тесен им е светот во мртвите тела.

Бар кажи им како на земјата ѝ се двориш
и на колку страни одеднаш си свртен:
кој гром ги отвора твоите горни гори
и каква е слободата потаму од смртта?

Зашто в солзи нивни криеш пресни роси
за пламенот сега ладно што те гушка,
Вечерница им вечера со коњот што го носи
сиот празен простор зад твојата пушка.

Ко да беше лани, вчера или сношти;
бајрактарот падна, бајраците стојат;
три подземја сега ги поштат твоите мошти
и со тебе е бесмртна само смртта твоја.



",40
67,Славко Јаневски,"На 20 јануари 2000 година починал големиот македонски писател и поет Славко Јаневски. Во негова чест, денес читаме македонска поезија!",Тогаш ќе умре и љубовта,"Тогаш ќе умре и љубовта
–
Славко Јаневски

Земјата ја пасе тревата
земјата ги лапа дрвјата.

Ќе се налапа зелено
и ќе си го постеле каменот да се исонча.
На тој голеж мисирот со песна лебедот ќе го посрами

водата во песок гроб ќе си подлока
секирите до небо ќе го кренат знамето.

Пред поетот лирски да запцуе
срцето со заби ќе си го сомеле
и со нокти по мевот ќе загребе –
Владо македонска каде ти се шумите?

Тогаш ќе умре и љубовта.

Зашто
луѓето сè погусто коренот си го брстат.
Едни одат
други доаѓаат
и се прогласуваат за секири.

Извор: Јаневски, Славко. „
Одбрани песни“
. Скопје: Мисла, 1982.

",5
68,Анте Поповски,"Денес на блогот читаме прекрасна македонска поезија, изборот падна на „Свештен страв“ од легендарниот Анте Поповски!",Свештен страв,"СВЕШТЕН СТРАВ – АНТЕ ПОПОВСКИ

Понеделник, вторник, петок…
И одеднаш некоја глупава исповед:
ми летнаа деновите…

Водици, Пречиста, Божиќ…
И одново таа исповед:
ми летнаа годините; остаревме…

Господи! Α да не остаревме?
Па зошто тогај таа возбуда
кога смислата е во тоа да се исчезнува?

Зашто не ние него – туку, тој,
животот нас нè изневери.
Тоа е барем јасно.



",26
69,Блаже Конески,"На денешен ден во 1921 година се родил Блаже Конески, еден од назначајните дејци во македонската книжевност и историја. Денес во негова чест читаме македонска поезија.",Поглед,"Поглед – Блаже Конески

Гледам во мрачното небо
преку полето
право таму каде што ридот
го притиска матното небо,
cè во истата посока,
упорно се вѕирам,
cè натаму, cè натаму,
сум го забил погледот
во истото матно небо,
длабам, длабам како со сврдел,
како да може погледот
да проникне подалеку
од ниското матното небо.

",9
70,Кочо Рацин,"На 25 ноември 1939 година била испечатена стихозбирката „Бели мугри“ на Кочо Рацин. Стихозбирката „Бели мугри“ е составена од 12 песни и се смета за едно од најисклучителните и најзначајните дела во македонската книжевност. Со цел да ја одбележиме годишнината од нејзиното издание, денес на блогот ја читаме „Ленка“, една од песните од збирката!",Ленка,"

Ленка
– Кочо Рацин
.
„Билјана платно белеше…“
.
Откако Ленка остави
кошула тенка ленена
недовезена на разбој
и на наломи отиде
тутун да реди в монопол —
лицето ѝ се измени
веѓи паднаја надолу
и усти свија кораво.
.
Не беше Ленка родена
за тија пусти тутуни!
Тутуни — жолти отрови
за гради — китки розови.
.
Прва година помина
грутка в срцето ѝ легна,
втора година намина
болест ја в гради искина.
Трета година земјата
на Ленка покри снагата.
.
И ноќе кога месечко
гроб ѝ со свила виеше.
Ветерчок тихо над неа
жална ѝ тага рееше:
„Зошто ми, зошто остана
кошула недоткаена?
Кошула беше даровна…“

Извор на сликата: Блогот „
Книжевни разговори
“

",23
71,Петре М,"Петок е одличен ден за читање македонска поезија, па така денес изборот падна на стиховите на Петре М. Андреевски.",Тоа таму,"ТОА ТАМУ – ПЕТРЕ М. АНДРЕЕВСКИ

Што бараше да одиш таму,
кога знаеше дека тоа не е таму
и дека оттаму ништо не се гледа.

Што чинеше дека чиниш:
кај што никој во ништо не верува,
кај што никој на никој не му преправа,
кај што никој никому не прозборува.

Не попушти и кога те напушти часот
и кога виде на чија страна е законот
и на чија страна се сите.

Зар не помисли дека твоето време
веќе е изминато, веќе е изменето
и дека тоа таму нема за потаму.

Што бараше тогаш таму:
кај што никој никого не чека,
кај што никој ништо не кажува,
кај што никој никого не познава.

Таму беше сè јасно и опасно
и оттаму веќе немаше каде
и оттаму веќе немаше како.

Што бараше да си го бараш
кога сето тоабеше загубено
и кога никаде немаше ништо.

И, сега, ај кажи ми сега:
што му можеш на тоа што не го гледаш,
и што ти може тоа што не те гледа,
кога никој на никого не се сеќава.

Извор
: Андреевски, Петре М., „
Вечна куќа
“, Скопје: АРС ЛАМИНА, 2020

Извор: We Heart It

",40
122,Анте Поповски,"На 1 октомври 2003 година нѐ напушти големиот поет Анте Поповски. Во чест на неговото дело и неговото творештво, денес на блогот читаме негови стихови!",Кога си далеку,"Кога си далеку – Анте Поповски

Кога си далеку, пролети утринум
се покажуват ветрови кои умеат
да гатаат, ќе те допрат,
ќе те помилуваат,
ќе ми ја поземат раката
и ќе ни речат: еве, сега
ќе ти се јави мајка ти.
Знае таа љубовта кон тебе
дека те прави неранлив.

На Големото заминување –
мали се сите неба…

",26
72,Ацо Шопов,"Одамна на блогот немало прекрасни стихови од Ацо Шопов, па решив денес на блогот да читаме една прекрасна песна насловена како „Кажи ми небо“.",Кажи ми небо,"Кажи ми небо – Ацо Шопов

Кажи ми: Небо. Мое небо.
Кажи ми: Небо на тишината.
И јас, мало стебло во темната шума на крвта,
јас ќе се откорнам со сета вековна немоќ,
и извишен високо, високо, високо,
високо ко топла човечка зеница,
ќе станам небо, твое небо,
ќе станам небо на една Деница.

Но не кажувај ми дека сум слаб,
но не кажувај ми дека сум немоќен
и да им погледам в очи на тревките,
но не кажувај ми дека од сите треви
во мене шумат само најкревките.
Скриј ја и премолчи денес вистината
за едно мое поденешно утре.

Кажи ми: Небо. Мое небо
Кажи ми: Небо на тишината.

",13
73,Коле Неделковски,"На 2 септември 1941 година загинал Коле Неделковски, откако скокнал од зграда за да не се предаде во рацете на бугарската полиција. Коле Неделковски е еден од најреволуционерните македонски поети.",Не колни,"На 2 септември 1941 година, полицијата ја блокирала шесткатната зграда во која живеел. Коле Неделковски го уништил целиот материјал кој можел да ги загрози неговите пријатели и им дал вооружен отпор на прогонителите, но кога веќе бил фатен во безизлезна ситуација, тој се фрлил од прозорецот на својата мансарда, иако постојат сомнежи и некои тврдат дека полицајците кои го фрлиле од зградата.

Во негова чест, денес ја читаме неговата песна „Не колни“.

Не колни – Коле Неделковски

Затрај мое клето срце,
не тажи и не колни,
што се мое младо лице,
толку рано измени.

Нити колни образ свиден
в’бел свет што ме изведе,
А сред живот пуст и страден
темен гроб ја изеде.

Туку ајде в скрежни жили
налеј сила јунашка,
та со робја — браќа мили —
гнет да сринам крвнишки.



",49
74,Игор Исаковски,Денес на блогот читаме македонска поезија. Изборот падна на стиховите на Игор Исаковски!,Таа соба,"Таа соба – Игор Исаковски

тоа е таа соба во која научи
како да се справуваш со студ и празнина,
со чад, секогаш премногу чад околу тебе,
и звуци кои само од тебе доаѓаат: тоа е
таа соба во која разговаравте, во која
безумно се љубевте и мирисавте еден
на друг, и заедно сонувавте. таа соба
е вашето засолниште од светот, тоа е
нешто кое ќе мораш да го понесеш
со себе каде и да тргнеш. а како се носи
една соба, за две души, насекаде
низ животот? како да се понесе
таа соба во која си ги завршувавте
речениците, небаре слапови во
поток од глечери? додека некаде напред
светка, заедно го наоѓате патот, звуците,
како што треба, доаѓаат од вас, двајцата.
одеднаш, како од едно, така доаѓаат звуците.







",43
75,Богомил Ѓузел,Денес на блогот читаме македонска поезија!,Како горе така доле,"Како горе така доле  – Богомил Ѓузел

„Ние живееме меѓу две неба“
Селанец од Велестово

Озгора како што гледаш
широкиот видик долу

така (трепкајќи?) и го правиш
да се менува секој миг

и горе и доле искрат и гаснат ѕвездите
ту од сред облаци ту од сред бранови

озгора нè жари лете сонцето-татко
оздола нè грее зиме магмата-мајка ни

*

озгора туѓинци како скакулци
оздола нашинци како никулци

првите нè научија по нивно
вториве нè тераат уште по свое

па да не знаеме чии сме
иако се думаме како наши

знаеме само дека ништо не знаеме
или не ни знаеме сè што сме знаеле

како тоа да сме пораснале олку нагоре
а да не си го знаеме коренот надоле

и тој да ти растел за сето време ама надоле
та ете сокот уште не му стасал до нас горе

*

сонцето наше горе од Галичица не го гаснат
ни занданите подземни ни длабините заумни

и еден зрак-одблесок само да ни се врати
и тој ќе болсне пак во сонце многукрако

освен ако не го потулиме внатре во нас
за посмртно да ни блескаат душите-светулки

*

кај нас ќе останат само корења колку што сакаш
од темели па по мемливи ѕидови дури до таван

тие чунки, и ќе ни ја урнат куќата (ако не други)
а над нас утре ќе се фалат крошните од дрвјата

на сличен но сепак туѓ јазик
иако еднаш сами ги засадивме

и не дозволивме да ги сечат (ѓоа правеле ѓубре)
и наспроти кавгите со комшии и советите од роднини.

",18
76,Блаже Конески,Денес е одличен ден за читање македонска поезија и „Тешкото“ од Блаже Конески!,Тешкото,"Тешкото – Блаже Конески

О тешкото! Зурли штом диво ќе писнат,
штом тапан ќе грмне со подземен екот –
во градиве зошто жал лута ме стиска,
во очиве зошто ми навирa река
и зошто ми иде да плачам ко дете,
да превијам раце, да прекријам лик
та гризам јас усни, стегам срце клето,
да не пушти вик.

О тешкото! Старци излегуват еве,
на чело им мисла, во очи им влага
и првиот чекор по меката трева
е мирен и бавен, со здржана тага.
Но ‘рзнува тапан и писок се крева
и молнија светнува во секој глед,
и напред се пушта, се стрелка, се слева
стегнатиот ред.

До старците момци се фаќаат скокум;
не издржа срце – сив сокол во клетка,
не издржа пламен жив потулен во око,
не издржа младост што сака да летне!
Се залула оро! Се заврте земја,
и чиниш – се корне стресениот век,
и околу трпнат ридиштата темни
и враќаат ек.

И божем се врасло кипнатово оро
со исконска сила за земјава наша
и во него шуми на реките зборот,
и во него рика див ветер и страшен
и во него шепнат узреани житја
и вечерен мирис се разлева тих,
и земјата дише во пролетна ситост
со запален здив.

И душата, чиниш, на родот мој мачен
во тешково оро се уткала сета –
век по век што трупал сè попуст и мрачен
од крвава болка, од робија клета,
век по век што нижел од корава мисла
за радосна челад, за слободен свет,
од песна – за љубов што гине со пискот
ко жерав во лет.

О тешкото! Кога во молк да те гледам,
на очиве магла ми напаѓа сура,
и одеднаш – в бескрај се растега редот
и ридја се губат в пустелија штура –
и еве кај иде од маглата матна
сè сенка до сенка, сè еден до друг –
во бескрајно оро син оди по татка,
по деда си – внук.

Времињата мрачни се нивното поле,
и нивната свирка – на прангите ѕвекот,
а главите им се наведени доле,
и покроце врват – сè чекор по чекор.
О времиња, што ве в мрак родот мој минал,
кој збор ќе ми најде за вашата стрв?
Кој збор ќе ми најде за ужасот зинат
над пустош и крв?!

Кој број ќе ми каже на лутите рани,
на пламнати ноќи, на пеплишта пусти,
кој на срце болки ќе изреди збрани,
и на очи солзи, и клетви на усти?
О тешкото! Синџир ти беше на робја,
од калеши моми и невести ред.
со врзани раце во плен што ги погнал
насилникот клет.

О тешкото! Синџир ти беше на робја,
дур не стана народ во листена гора,
сè дури со јадот од векови собран
не поведе бујно, бунтовничко оро!
се залула танец низ крвје и оган,
и повик се зачу и грмеж во чад –
те разнесе сегде бунтовната нога
по родниот кат.

О тешкото! Сега по нашите села
во слобода првпат штом ќе opo сретнам,
зар чудно е – солза да потече врела,
зар чудно е – жалба јас в срце да сетам?!
Од вековно ропство, мој народе, идеш
но носиш ти в срце дар златен и пој.
Пченицата твоја триж плодна ќе биде,
И животот твој!

",9
77,Видое Подгорец,Денес на блогот читаме македонска поезија напишана на македонски јазик!,Без јазик си никој и ништо,"Без јазик си никој и ништо – Видое Подгорец

Родниот јазик е бисерен ѓердан
од зборови – плодови сочни,
мислите тие ти ги редат
во слики јасни и точни.

Тој е вруток непресушен, вечен,
низ бистри капки – зборови тече.
Жубори, клокоти, ѕвони, се лее
ко јасна ѕвезда секој збор грее.

Тој ни е завет од дедовците
како тланикот на огништето.
Чувај го како црнка во очите –
– без јазик си никој и ништо.



",39
123,Гане Тодоровски,"Петок е прекрасен ден за македонска поезија. Денес прочитајте ја песната „Гоце Делчев“ на Гане Тодоровски, малку подзаборавена, но прекрасна песна, сосема достојна за најголемиот македонски револуционер.",Гоце Делчев,"Гоце Делчев – Гане Тодоровски

Во редот од книга јас не сум те сретнал,
јас не сум го видел ни образот твој
да стои на ѕидот; но прв пат те сетив
во сказната чудна на дедото мој.

Ја пазам јас в спомен априлската вечер
со потаен шепот во малиот двор,
со многуте сказни за Гоцета Делчев
што растеа снажно в дедовиот збор.

Минуваше тогаш триесет и осма,
годината, кога во доцниот час
го кренаа тате, кога јас му носев
во затворот ручек, со залипнат глас.

И знам таа вечер, крај тревата мека
ти, дедо, ми кажа еден расказ долг;
почнуваше: чедо и тебе те чека
судбината наша, но те пазел бог.

Осумдесет лета од грбот ти сметна
пред мене се јави ко смел јунак млад;
и видов сал солза во око ти светна
и видов сал здивна низ нестивнат јад.

И слушав јас, слушав за судбата наша
на маките ропски бескрајниот ред,
за нашиот народ што сеедно праша
дал еднаш ќе има слобода и леб.

Јас слушав и прашав: зар овоа сето
е вистина така; зар и домот мој
на другому паѓа, зарем не е светот
создаден за сите, за радост и пој…

Но потаму дедо ти запра и тогаш
сам животот суров, несносните дни
продолжија да ми говорат за Делчев,
јас низ нив го гледав неговиот лик.

Тој – ликот на Гоце, се вееше гордо
на знамето наше во тешкиот час,
низ земја ни кога тевтонските орди
пируваа диво, со дивјашка страст.

За прв пат јас тогаш делчевото име
извезено в срма на бајракот ал
го сретнав; а беше бој крвав… Низ димот
во бајракот поглед управував сал.

Пак истите денои, во планинско село
за Гоцета дочув од селанец стар,
жив познаник негов; со набрано чело;
зборуваше многу со гнев и со жар.

Од расказот негов за личниот орел
сал едно се вгнезди во споменот мој:
сакајте го Гоце, тој за вас се борел
тој за вас го даде и животот свој.

И скапото име, ликот Гоцев светол.
во срцата наши си задлаби траг;
а во дните нови на животот цветнат
со Гоцета ние се сретнавме пак.

В последната битка се сретнавме милно
в грејнатиот в радост прв слободен ден,
во редот наш кога маршираше силно
гоцевиот портрет в цвеќе искитен.

Во редот од книга јас не сум те сретнал,
јас не сум го видел ни образот твој
да стои на ѕидот; но прв пат те сетив
во сказната чудна на дедото мој.

",32
79,Кочо Рацин,"На 13 јуни 1943 година, загинал еден од нашите најистакнати дејци и поети – Кочо Рацин. Неговата стихозбирка „Бели Мугри“ е едно од најзначајните дела во македонската поезија и книжевност, полни со тематиките за обесправеноста на работникот и трудовата експлоатација. Во негова чест, во чест на еден од најголемите, денес на блогот читаме негови стихови.",Татунчо,"А доколку сте љубител и почитувач на неговото дело, денес во 20:00 часот можете да наминете во „Салон 19:19“ каде ќе има настан на кој ќе се чествува поезијата на Кочо Рацин. За повеќе детали,
кликнете на овој линк
.

А сега прочитајте и споделувајте ја песната „Татунчо“. Да читаме македонска поезија и да се сеќаваме на нашите великани.

Татунчо – Кочо Рацин

На Бана

Не ме колни, не ме жали!
Не ми нижи низа клетви!
Камен тежок живот ми е
а по тежок одзив пусти
по народни думи свети!

Ако куќа не направив
со високи шимпир порти,
куќа цел свет братски ми е
братски срце што отвора,
срце – порта највисока,
срце – куќа најширока.

Ако жена не донесов
ѓул-трендафил во одаја
верна, добра млада љуба –
не ме к’лни, не ме жали;
во борбата другарката
с’лнце сјае, с’лнце трепти!

Ако млади си години
по друмишта, по патишта
в младост горка распосејав –
погледни ми право в очи:
ти ли беше што пееше
„Ајдутин мајка не рани…“

И ако не умрам дома
туку кај што стии пиштат
в борба искри кај што л’штат
блазе, речи на душата –
има зошто душа да е!

",23
80,Анте Поповски,"На денешен ден, 3 јуни, во 1931 година, се родил еден од најзначајните македонски поети, Анте Поповски! Денес во негова чест читаме прекрасни стихови од Анте Поповски!",Сè друго надежта ќе го стори,"„Сè друго надежта ќе го стори“ – Анте Поповски

Што е тоа цел ден што те врза
та ја дочека и ноќта наведнат
врз тие редови? Сам си, темно е
а ти продложуваш да читаш
преповторувајќи дека во секој од нас
постои искра која осветлува сè…

Не гасни ја!
Сè друго надежта сама ќе го стори…



",26
81,Ванчо Николески,"Денеска се одбележуваат 119 години од смртта на Гоце Делчев, кој на 4 мај 1903 година загинал во Баница. Гоце Делчев, кој го разбираше светот како поле за културен натпревар помеѓу народите е еден од најголемите македонски револуционери, кој се залагал за македонската борба за слобода и државност. Во негова чест денес читаме македонска поезија во негова чест!",Песна за Гоце,"Песна за Гоце – Ванчо Николески

Дувка ветер и шумолат гранки,
пуплат дрвја, цутат сливи ранки,
орач в ниви бисер семе сее,
бисер сее мила песна пее:
„Мина, горо, млад Делчев војвода!”

Жетвар жнее, в поле клас се рони,
солнце пече, зрее жито златно,
бујана песна, низ полето ѕвони:
„Дејди, Јано, дејди мила душо,
дал’ навезе Гоцевото знаме!”

Шумно лисје низ гора се стели,
в честа гора гори силен пламен,
а крај оган седат борци млади,
ечи песна од јуначки гради:
„Се бориме под Гоцево знаме!”

",50
82,Ацо Шопов,"Денес одбележуваме 40 години од смртта на еден од најзначајните македонски поети – Ацо Шопов (Штип, 20 декември 1923 — Скопје, 20 април 1982). Стиховите на Ацо Шопов и денес се добро познати и нема човек кој не знае барем еден негов стих или песна, како на пример: „Во тишина“, „Очи“, „Небиднина“ и многу други! Денес го славиме неговото творештво со уште една прекрасна мисла. Вечна му слава!",Кон галебот што кружи над мојата глава,"Галебе мој,
не слетувај на моите очи.
Ha тие брегови откинати ниеден пристан нема.

Зарони во сите длабочини,
надлетај над сите височини
и дај виделина да земам!
Галебе мој, јас очи веќе немам.

He слетувај на моето срце!
Галебе мој, срцето не е мое:
мини низ сите предели неминати,
крај сите живи, непознати, загинати.

Загледај во сите осамени, cитe разделени,
и сите ледени врвои и сите ливади зелени,
и чуј –
додека твоето крило над нив морно се вие
како немирно во нив моето срце бие!

He слетувај галебе мој,
врати се пак во јатото.
Јас сум лотка, осудена
на судир со непознатото.

",13
83,Петре М,"Денес е Светскиот ден на поезијата! Секој ден е прекрасен ден за да се чита поезија, но на овој особен ден уште поубаво е одново да се читаат нашите омилени стихови или да пронајдеме нови омилени стихови. Еден од најдобриот начин да го одбележиме овој ден е преку споделување на македонска поезија, а изборот падна на Петре М. Андреевски и неговата песна „Четврто писмо“. Со оглед на тоа дека се работи за циклус од Пет љубовни писма, можете да ги прочитате останатите на следните линкови:ПРВО ПИСМО,ВТОРО ПИСМО,ТРЕТО ПИСМОиПЕТТО ПИСМО.",Четврто писмо,"ЧЕТВРТО ПИСМО – ПЕТРЕ М. АНДРЕЕВСКИ

(Од циклусот
Пет љубовни писма
)

Една година јас без тебе, јас без себе,
една година како елениче-плетениче на провинциите,
како едначење на гласот од селските тажачки.
Видот не ме открива, телото не ме прифаќа
и веќе почнувам да живеам со бестелесна тежина.
A мојата далечна мисла сека над градовите
и секој говор ми почнува со твоето име.
Te оживувам од сите слики, но жива нигде те немам
тебе равенко меѓу моето тело и мојата душа.

Една година како во нашето растојание
ги гледам причините за сите војни.
Сето бело видело ми го скри под своите трепки,
(занишани како јуриш на летни ’ржи в присој)
па ни пат кај што врвам, ни сон кај што преспивам,
ни крај, ни бескрај, ни земја кај што те здогледувам,
и пак со тебе легнувам и пак без тебе ce будам.

A една година како трчкам по жална Македонија,
одбирајќи зборови што секаде ќе те прочујат
тебе балсам и шеќерпаре, тебе радост на иднината
што севезден ги бодреше моите болести.

Една година како ce враќам кај тебе
само со тоа што ги препрочитувам твоите писма,
и една година празен ко празна воденица,
ко месечината што ce празни на полноќните распаќа.

Една година оставен да ce бранам од себеси
како мразот што ce брани од својата нежност.

Една година ти без мене, јас без себе.

",40
85,Анте Поповски,21 февруари е Меѓународниот ден на мајчиниот јазик! Овој ден е прогласен за Меѓународен ден на мајчиниот јазик на XXX седница на Генералната конференција на УНЕСКО во 1999 година. Нема подобар начин да го одбележиме овој ден од тоа да споделуваме македонски стихови од македонски поети. Денешниот избор падна на преубави стихови од Анте Поповски!,Време,"ВРЕМЕ – АНТЕ ПОПОВСКИ

Ние што пророкувавме да не биде убаво многу
Туку само толку колку за да оздравиме
– Бевме обични луѓе.

Ноќта и нам ни се криеше меѓу трендафили под прозорец
Земјата ја пишувавме со мала буква
И кубиња стоеја заклучени зад ридоите.

Се молевме кон небото – а гласот ни беше тежок
И паѓаше пак долу на земјата
За да не нè чуе ништо зашто немаше кој да нè чуе.

Беше време во какво никој друг да не се роди, Господи.

Извор на сликата: We heart it

",26
86,Рајко Жинзифов,"На денешен ден се родил познатиот македонски преродбеник, писател, поет, преведувач и собирач на народно творештво, Рајко Жинзифов. Тој се родил на 15 февруари 1839 година, како Ксенофон Ѕинѕиф. Но, денес истовремено се одбележува и годишнина од неговата смрт, бидејќи починал на 15 февруари 1877 година.",Глас,"Тој е најпознат по неговата поема „Крвава кошуља“, а исто така се смета дека е творец на првиот расказ на македонски јазик „
Прошедба
“. Она што е исто така познато за Жинзифов е тоа што бил помошник учител на Константин Миладинов и со негова помош заминал на студии за Русија.

Во чест на годишнината од раѓањето (но и смртта) на Жинзифов, денес можете да ја прочитате неговата песна „Глас“.

Глас – Рајко Жинзифов

Далеч од баштина, далеч од роднини,
Не в чужда за мене земја,
В полјани кичести, зелени долини,
Самичак в планина шетам ја.
Ја сја расхождам, но на душа ми тешко
И једни мисли мене борат,
И мене стават то студено, то жешко,
И чувства то гаснат, то горат.

Ја искам сенка, ја искам прохлада,
Душевна ја искам тишина,
Че клето ми срце доста вече страда,
И сја нагледа всекаква злина:
Коварство сос бедност, сос гордост лукавство,
Сон мртов, глупава простота,
Љубов на слова, и слога без братство,
И хитрост, л`жлива доброта.

„Безумец, безумец душа ти ленива,-
Ја чух невиден и таен глас –
Спрегни плуг за заборавената нива,
Че блиска ет доба, близок ет час.
Стани, земи остен в р`це, работај
Ти ден и ношт, сос пот,
Истреби трње, исчисти троскот, изорај
Бесплодна нива да дадит плод.

Стани, безумец сос молитва горешта
Ти клетва дај, стори си крст,
Стани ти, иди напред, иди на срешта,
Но бој сја, бој сја, Божји прст“.
– Готов сум, сја к`лнам, да изорам нива.
Кажи кој си ти, невиден глас?
„Чуј! – загрме, глас сја одзива –
Ја сум Божји гнев, народен глас!“

",62
87,Славко Јаневски,"На 11 јануари 1920 година се родил познатиот македонски писател и поет, Славко Јаневски. Во негова чест денес читаме македонска поезија и неговите стихови!",Срце,"Срце – Славко Јаневски

Сочувај ја легендата за него.

Тоа патува со ветерни мелници.

Натопи го со оган на намери
назобај го со искушенија
скрши го на две како бела погача.

Едната половина закопај ја со првата љубов
другата во кафез од магли затвори ја.

Птицо,
речи ѝ
птицо
исплачи ми ги празниве гради
а самиот исклешти се.

Те убедувам –
во празнината на ребрата
поудобно ќе се смести твојата сенка.

По светов премногу сенки лазат.

",5
88,Блаже Конески,"На 19 декември 2021 година се одбележаа 100 години од раѓањето на Блаже Конески. Во негова чест, ја започнуваме оваа работна недела со негови прекрасни стихови.",Неизвесност,"Неизвесност – Блаже Конески

Ништо сигурно нема да знаеме,
умот ни сече грубо.
Колку нејасно разбира човекот,
што е вистинска љубов!

Таа е можеби откажување
од изгорот и слачот.
Дали сме сетиле колку е очајно
тестото под сачот?

Дали е можеби сè под сенката,
во капка вода на усни загорени?
Дали се најблиску до свежината
тие што се заморени?

Дали овие мисли
минат низ твојата глава?
Дали да ти се доверам
без сила, без гордост, без слава?

Извор: Конески, Блаже, „Птици врз кои ноќта и денот се делат (стоте песни)“, Скопје, Темплум, 2014

",9
89,Ацо Шопов,Да го одбележиме почетокот на викендот со читање прекрасни македонски стихови!,И уште еднаш црно сонце,"И уште еднаш црно сонце – Ацо Шопов

Тука сé на тебе смртоносно личи.
И овој катран расфрлан врз ридјето.
И оваа смола што се цеди низ грлото на три суви дола.
И тагата на песот низ приградските наслеби што квичи
и таа на тебе личи.

И оваа карпа вода што ја плиска,
вода што се подава како жена
во преграб да ја фати
оној за жедта нескротена со живот што ќе плати.
И оваа модрина скржава и недостижно блиска.
И оваа карпа над неа што ја плиска.

И овие лозја и лозници. И вина,
наточени од усвит, од припек, од врелина.
И суша.
И овој камен со збигорена душа.
И трите, црно сонце, нашите три сина
жедни сред лозја, лозници и вина.

И овој ѕвонарник во густите лески
што моли и проколнува.
И рането ечи.
И секој што доаѓа во мир да се лечи.
И очите ископани од старите фрески.
И овој ѕвонарник во густите лески.

Тука сé на тебе смртоносно личи.
И овој катран расфрлан врз ридјето.
И оваа смола.
И над нив Големата ѕвездена кола.
И песот дури низ приградските наслеби што квичи
и тој во тагата на тебе личи…

И оваа земја метежна а јасна.
И оваа суша. И врелина.
И мора.
И трите мои рани – трите неизречени збора.
О црно сонце, огну на есента касна,
светлина капе врз нас од ѕвезда што одамна згасна.

Ацо Шопов
,
Гледач во пепелта
, 1970



",13
137,Тихомир Јанчовски,Денес на блогот читаме македонска поезија! Поезијата и прекрасните стихови ни помагаат да го надминеме овој период!,Те чекам,"Те чекам – Тихомир Јанчовски

Ја исчистив собата
го вклучив радиото
и те чекам
Излегувам на терасата
но ти никогаш не доаѓаш
додека гледам на улицата
Влегувам во собата
се прашувам
како ќе бидеш облечена
Секој момент
треба да заѕвониш
Те чекам



",64
90,Петре М,"Денес е петок, денот кој со душа го чекаме! За да го одбележиме почетокот на викендот, денес читаме прекрасни македонски стихови на Петре М. Андреевски!",Трето писмо,"Трето писмо – Петре М. Андреевски

(Од циклусот Пет љубовни писма)

Беше тоа еден ден што траеше цела година.

A беше тоа кога помислував
дека твојата коса низ туѓи прсти
истекува ко млаз вода или ко сува пченица,
па јас останував сам и сите остануваа сами
и возовите добиваа нови и незнајни брзини
и веќе никаде не можеа да запрат;
и тревите почнуваа да ветреат во лажна прељуба
и сите ветрени коли носеа од моите боли.

A беше тоа кога помислував
дека полната светлина од твојата уста
капе и ce меша во туѓа пладнина,
па гаснеше варта во моите очни витли
и шумите слегуваа во длабоки подземја
и небесата догоруваа и реките потекуваа нагоре
и животните ме гледаа како пријател што го губат
и cе што беше мое живееше без мене.

A беше тоа кога помислував
дека веќе не можам да мислам без тебе,
па почнував да личам на сите мои предци,
на сите мои предци, a најмногу на себеси.

Беше тоа еден ден што траеше цела година.



",40
91,Ацо Шопов,Денес на блогот читаме прекрасна македонска поезија!,Треба да бидеме подобри,"Треба да бидеме подобри – Ацо Шопов

Треба да бидеме подобри.
Треба да бидеме подобри.
Подобри од црвеното срце на лебот
од кој ни мириса сета соба
на Сонце, Земја и Глад.
Треба да бидеме подобри.
Треба да бидеме подобри.
Подобри од белите усни на водите
кои, љубејќи ги твоите колена,
шепотат за сите суводолици
и сите грла што сонуваат вино.
Треба да бидеме подобри.
Треба да бидеме подобри.
Подобри заради она дете
што го замислиле твоите утра
и божилото на твоето срце.
Заради оној добродушен човек
кој гледајќи те со „Добар ден”
смирено го зема својот обед.
Треба да бидеме подобри.
Треба да бидеме подобри.
Подобри од црвеното срце на лебот,
подобри од белите усни на водите,
заради нас,
заради нас,
заради човековиот „Добар ден”,
заради она невино дете
што го замислиле твоите утра
и божилото на твоето срце.

Ацо Шопов
,
Ветрот носи убаво време
, 1957
Песната за првпат е објавена во списанието
Хоризонт
, 16.9 1956.

Извор.





",13
92,Влада Урошевиќ,"Речиси е време да се збогуваме со летото и да се подготвиме да ја дочекаме есента, а има ли подобар начин од тоа да читаме македонски стихови на таа тематика? Денес ги читаме прекрасните стихови на Влада Урошевиќ и неговата песна „Крајот на летото“.",Крајот на летото,"Крајот на летото – Влада Урошевиќ

Затвори го ова лето во кутија од слама
во кула од песок во преграб од ветар
во чашка од мак
затвори го лесно
затвори го така за да може пак
да се јави некогаш кога си сам некогаш зиме
да се јави како мирис како заборавено име
како лековит знак

(„Лавиринт“, Темплум: Скопје, 2019)

Извор: We heart it.

",4
93,Анте Поповски,"Честит 8. Септември – Денот на независноста на Македонија! Овие 30 години не беа лесни, напротив беа трновити и исполнети со падови и подеми, но вековниот сон да имаме своја држава се оствари! Нека е за многу години! Во таа чест, денес на блогот ги читаме моќните стихови на Анте Поповски!",Кон Македонија,"Кон Македонија – Анте Поповски

Постара си од гороцветот и ножот
— И тоа е сè.
Во една твоја црква
Откопан е зборот востание.
Еве го и најдревниот глужд
Со твоето име.
Заградена си од време
И свртена кон едно друго време.
Те молам,
Благословиме за покорник
На твојата религија на недојденото.
О разум на маж и здравје на топла земја
Дојдов да лутам ноќ и ден, крај в краја и никој нигде ништо.
Се опаметувам, но, што? Јас веќе залутав
И касно е и за најмало покајување.
Дојдов со едно тело — со рани за две се враќам
На моето чело најцрната клетва е изречена
Не проколнувај го душманот и името да ти го носи
— И под девет бездни татковината ќе ти ја изнајде.
А со разум на маж и здравје на топла земја
Дојдов на врела крв моите соништа да врзат
И спокојно се обидувам да си го прочитам името
На камен од своите гради.
Македонија што ќе ми го запише…



",26
100,Славко Јаневски,"На средина на неделата сме, па време е малку да ја разубавиме работната недела со македонска поезија. Денес читаме стихови од Славко Јаневски!",Јазик,"Јазик – Славко Јаневски

Кога главата ќе ти се стркала
под дното на животот
и устата ќе ти се отвори
за нечујна воздишка
јазикот умно се подава
да ѝ ги излиже раните на земјата.

Со свој мелем дрвјата ги лекува
со свој мов каменот за топлина го обвива
со своја благост соленото море го смирува.

Како појас континентите ги обвива.

Кога ќе се наскита
се враќа кон своите корења
обогатен со мудроста на вечната смиреност
за да помолчи
на хебрејски
на ерменски
или на македонски.

Сеедно, љубов моја,
на сите јазици јазикот еднакво молчи.

Така и молчењето си го премолчува.

(„Анатомија“„Одбрани песни“, 1982 година)

",5
94,Богомил Ѓузел,Денес на блогот читаме македонска поезија. Изборот падна на една песна од Богомил Ѓузел кој неодамна нè напушти.,Хаос,"Хаос – Богомил Ѓузел

Однадвор првин слушаш некоја врева
мноштво гласови и по некој извик и лелек
од болка, бес, бунт, дива радост или ликување
излегуваш да видиш што е и кајшто ќе погледаш
се отвора и затвора гладно и жедно по една уста
или тоа е само огромната уста на просторот
со подземен татон како од земјотрес
или грми и сека од небото – далечни експлозии и пожари
на топови и тенкови од фронтот на хоризонтот
Викаат, врескаат и пиштат невидливи маси
и меѓу извиците како да распознаваш некои зборови
но на некој непознат и неразбирлив јазик
бргу влегувај назад во куќата
затвори ја вратата и капаците од сите прозорци
освен ако и тие не се претвориле во усти
затвори си ги потем клепките
однатре да те осветли првобитниот мрак –
надвор е само последичниот хаос

",18
95,Игор Исаковски,Продолжуваме со споделување прекрасни и моќни стихови од нашите извонредни поети и книжевници. Денес изборот падна на „Те боли црната светлина што те очекува“.,Те боли црната светлина што те очекува,"Те боли црната светлина што те очекува – Игор Исаковски
демон си, разбуден
од предолга кома.
демон си, трогнат
од погледот на сопствените
екстремитети: што со нив, сега?

те боли сознанието
за времето, те боли
сфаќањето на вечноста.
врз дланката ти се спушта
совршено кршлива снегулка.
ја голташ.

боли
кога ќе дознаеш
дека си причина
за нечија болест.
тука не можеш
ништо да поправиш,
нема што да проголташ
освен сопствениот мир.

боли што знаеш –
сè е конечно,
сè е минливо,
сè во самото себе
се проголтува,
опиено од мечтаеното
вечно постоење.

демон си, полн оган
и тишина, полн ѕверски
ерупции, лава за некои
идни векови плодна.
демон си, беден
во осаменоста, надмен
во самотијата, грст
мириси си разлеани насекаде
– дребни трошки ништожност.

боли тоа, боли до последното
што останало од тебе, те боли
до последната мисла: онаа
на која ќе јавнеш за да заминеш
во вечен неспокој и црна светлина.

",43
96,Блаже Конески,Конечно е петок! Да го прославиме почетокот на викендот со прекрасна македонска поезија.,Осаменост,"Осаменост – Блаже Конески

Ги изгубив собеседниците во себе.
Ликовите на кои бев свикнат
да им се обраќам,
да им доверувам најскришни работи,
да им покажувам колку сум духовит,
колку сум добар,
колку благороден,
готов да разберам сè,
а колку сепак страдам, –
сега вртат глава од мене,
се прават да не ме слушаат,
уште не ми се врекнале,
но јас чувствувам дека им пречам,
им здодевам,
и нашата блискост им станува тешка.
Глуво е во мене како во празна сала.
Немам собеседници.

",9
97,Матеја Матевски,"Денес е петок, денот кој долго го очекувавме! Најубав начин да се прослави почетокот на викендот е со прекрасна македонска поезија!",Прогонети од рајот,"Прогонети од рајот – Матеја Матевски

I
Се затвори зад нас портата.
Како светкавица светна пред нас патот
на дните идни
и згасна.
Сега сме голи и сами
пред оваа пустелија на мракот и каде
Треба да измислиме распаќе на кое да се распнат
нашите погледи
пред да појдат на патот што го нема.
He свртувај се назад.
Висока е таа ограда што ја проколнавме со сво-
јата непокорност
висока е до небо и преку нашите очи
И не можеме повеќе да го видиме она убаво дрво
со плодови
на кое го распнавме бога и се откажавме од него
Сега одиме голи и пусти низ мракот што ќе треба
да го оплодиме со зрна што не се невратка и студ
во пазувите без пазуви.
Го барав виновникот за таа светлина од радост
радознала
што ме ослепи слеп при очи и глуп при многу
мозок
Ти си Таа Твоето тело со очи од божило
што зрачеа над
оние шарени гранки што не се забораваат
и по кој се јазев високо и високо по едно
далечно сонце
за да лазам сега така грд и гол
И што ми даде
Дури и од оној што ме створи се откажав и
фрлив со камен
по неговата добрина
заради непокорноста со која ме исполнија
твоите очи
виновници на непокорната убавина за која
страдам.
Се затвори вратата.
И светна пред нас патот на дните идни
и згасна.
Сега останавме без него сами и пусти во мракот
Ќе измислиш ли ќе измислиме ли распаќе
по кое ќе тргнеме сега ти виновнице на мојата
невиност
на која ù дадов сè за да ме врзеш со зборот
за вечни времиња.

II
Ти беше убав и сит и извишен но сам
како ластарот што нема по што да се изјази
кон сонцето
и јас без оној зрак од светлина по кој се
крена твојот поглед над очите и сонот
И што сум виновна што те откажав од тој
што те создаде
творцу на мојата осаменост грда на убавото тело
кога станав ѕид по кој се изјази за да видши
преку неговите рамена
во виножитото на дните идни што светна за час
и згасна.
Ти загриза во таа убава непокора за која си
доволно храбар па се каеш
што го изиевери тој што те насити и осамоти
Сега веќе не си сам ластар си лози сме две
во костец
една со друга со времето
се храниме со крвта што си ја цицаме меѓу себе
И добро ни е што никој рид не ни крева
макар да се изрониме од убавина
Me имаш мене и не жалам Ќе измислиме пат
до смислата на оова постоење
што не знае за бога туку само за љубов
и трнливости.

III
Ce затвори зад нас портата.
Како светкавица светна пред нас патот
на дните идни
и згасна.
Сега сме голи и сами
пред оваа пустелија на мракот и каде
Ќе измислиме ли распаќе на кое да се распнат
нашите погледи
пред да појдат на патот што го нема.
Ο распаќе темно и благословено од љубовта
горка и неоткажна
Нејзиното топло oко и во ноќта зрачи и ги создава
страните на виделото
по кое треба да се појде
Толку е тешко и стравливо и заморно ова гра-
дење на патишта
низ ништото од ништо
Но ги изградивме сепак и станавме првите
фиданки што ги населија
И кој да ги разруши постои едно топло око пак
што ќе нè научи што ќе нè научи да ги градиме.
Сами.

​
Рамноденица (1963),

(извор на сликата: pinterest)

",58
98,Влада Урошевиќ,Денес на блогот читаме македонска поезија и прекрасни македонски стихови.,Лоши соништа,"Лоши соништа – Влада Урошевиќ

Постои еден човек што сè знае за нас.
Постојат хартии во кои пишува што сме згрешиле.
Постојат компјутери што со наши имиња ги хранат.
Постојат пресуди што судовите веќе ги решиле.

Постојат фотографии на кои веќе нè нема.
Постои една жена што се преправа дека нè заборавила.
Постои една пратка за нас што ја зема
раката која не ги почитува поштенските правила.

Постојат луѓе што по нас на улица се вртат.
Постои пријател што без поздрав нè одминува.
Постојат скали што под непознати чекори чкртаат.
Постојат соништа што денот не ги расплинува.

Извор на сликата: Pinterest

",4
99,Јосип Коцев,Денес на блогот читаме прекрасна македонска поезија. Изборот падна на стиховите на Јосип Коцев и лично моја омилена од него.,Во овој свет,"Во овој свет – Јосип Коцев

Во овој свет на гратис гушкања,
промоции и 2+1 летувања,
купони, тикети и бинго добивки,
под ова небо со попуст на емоциии
беззаби насмевки на дар,
јас најскапо платив.

Во овој свет на
универзални декларации за човекови права,
полумртви сништа со
прострелни рани од улиците на Мемфис,
под овој свод на милион слободи,
јас најдолго робував.

Во овој свет со срца од марципан и чоколада,
чувства развеани ко знамиња на парада,
ликови од чија убавина можеш да ја
прецрташ скицата на рајот,
под ова небо со шуплива совршеност,
јас најмалку љубев.

Извор на сликата: We Heart It

",61
107,Блаже Конески,"Среда велат дека е среќен ден, а денес е прекрасен ден за споделување македонска поезија. Денес изборот падна на стиховите на Блаже Конески, имајќи предвид дека деновиве излезе поштенската марка со неговиот лик, па во негова чест споделуваме и негови стихови.",Кафез,"Кафез – Блаже Конески

Триесет години. И што е сторено?
Триесет скршени врчки.
Детето во мене е затворено
во еден кафез од брчки.

",9
101,Анте Поповски,"На денешен ден во 1931 година се родил еден од најголемите великани на македонската поезија, Анте Поповски! Во негова чест, денес читаме македонска поезија!",Мојот татко,"Мојот татко – Анте Поповски

Откако тој засекогаш излезе од својата куќа –
веднаш по него и куќата отпатува со него:
темелите, столбовите, скалите, покривот,
тргнаа по неговите траги и исчезнаа.
Куќата беше составена од неговиот глас,
од неговото чисто шамиче,
од неговиот поглед и неговиот ớд,
и јасно беше дека не можеше да се случи
тој да замине – куќата да остане!
Денес, само ние, неговите деца
можеме да го одгатнеме тоа чудо:
на среќниот мој татко куќата му беше
единствена црква во која тој се молеше
и целото наследство што ни го остави
е сјајот во неговите очи дури се крстеше
и ја глаголеше молитвата на трпезата.

He можеше да се случи:
ангелот да замине – црквата да остане…

",26
102,Петре М,Денес на блогот читаме прекрасни стихови од неповторливиот Петре М. Андреевски!,Таа,"Таа – Петре М. Андреевски

Таа дури и на Сонцето
му позајмува светлина
и затоа никогаш
и никаде не ја напушта.

Таа е природна појава
една единствена
стои, како рамноденица
меѓу светот и светлината,
меѓу телото и душата.

Ми иде да ѝ викнам:
дај ми го само телото,
а душата задржи си ја,
но откај неа слушам:
а зошто ти е мртво тело?!

(извор на сликата: herway.net)

",40
103,Лилјана Дирјан,Денес читаме прекрасни стихови од македонската поетеса Лилјана Дирјан!,Наеднаш срцето ми се стеснило,"Наеднаш срцето ми се стеснило – Лилјана Дирјан

Како да е гарсониера
Има сѐ, ама сето е некако смалено
надвиснале книгите по полиците,
плакарот е полн со непотребни алишта
речиси се како нови, си велам,
ама стеснети, ги издава некоја демоде варијанта
и тенџерињата се со по некоја кршеница
распар се филџаните, распар чиниите
сѐ е некако распар во ова срце
не е одамна варосано, паѓа бојата, паѓаат плочките
меѓу струјомерот и таваницата еден пајак
си направил мрежа
а ова срце еднаш имаше и лева и десна преткомора.

",59
104,Гане Тодоровски,На 11 мај 1929 година се родил легендарниот македонски поет и книжевник Гане Тодоровски! Во негова чест денес читаме негови стихови!,Нашинска (III),"Нашинска (III) – Гане Тодоровски

Сѐ тече и сѐ протечува
А ние одиме одиме одиме
Минејќи преку минливото
Одејќи низ недоодливото
А едно густо име
Со многу жилки од животек
Слоевито и збито и деветорно
Се лепи милениумски
Низ нашите изморени стапалки:
М а к е д о н ц и!
Ем-Ма-ем-ке-ем-дон-ем-ци
Ем-донци-маке-ем-кедон-маци
Ем-донма-цике-ем-цима-донке
Вртени превртувани извртувани
Делени разделувани раскинувани
На слогови на маки и на фили
На егеи на вардари на пирини
Ослепени еднооки видовити
Кучкини синови ѓаволско соило црно семе
Мијаци брсјаци копановци
Мрваци бандовци пуливаковци
Икари и прометеи топовско месо
Гробари на својот грев и очај
Крадачи на сопствената вера
По првпат Питу по вторпат Питу
Итромани дудуци лесноверци
Последни претплатници на слогата
Одиме се пореваме се исправаме
Се извишуваме подзастануваме продолжуваме
Преку кресни илиндени грамоси
Преку беаскули подрумкалиња черни џамии
Преку лепоглави сремски митровици
Преку голиотоци и сибири.

Одиме одиме одиме.

За да се доболи болливото
За да се догледа гледливото
За да се доосвои најсвоето.

Одиме одиме одиме.

Со препал и со уплав
Да не би да се испогубиме
Низ маглата на вековите —.

Одиме своеглаво одиме упорито
Одиме прекутрупа одиме гласовито
Преку бришаниот простор на постоењето
Одиме одејќи накај себеси.

Нашински препознавајќи се —
Нашински престигнувајќи се —
Нашински издржувајќи.



",32
105,Ацо Шопов,"На денешен ден во 1982 година починал големиот македонски поет, Ацо Шопов. Ацо Шопов е еден од безвременските македонски поети, чии стихови од песните: „Очи“, „Тишина“, „Небиднина“ и уште многу песни, и ден денес ги знаеме напамет, ги споделуваме и ги рецитираме. Во чест на годишнината од смртта на великанот Шопов, денес на блогот читаме македонска поезија и тоа токму од него.",Сам со својот пламен во градите,"Сам со својот пламен во градите – Ацо Шопов

Сам сум заробен во зелената одаја на дворот.
Нема никого: ни пријатели, ни блиски, ни непознати.
Сè е смирено. Само тишината ги дебне и ги лови
немирните шумови на лисјето и веднаш ги скаменува.

Ноќта се отвора благородно како цвет што разденува.
Пука некоја невидлива пупка на црвен трендафил
и од пукнатите лисје ѕирка пожар со црвено лице.
Пупката расте, се шири и сиот двор го ожарува,
но за миг црвениот трендафил исчезнува и пожарот згаснува.
А црвениот пламен го бара местото на моето срце
и таму полека во огромно пламено дрво израснува.

Сам сум заробен во зелената одаја на дворот.
Нема никого: ни пријатели, ни блиски, ни непознати.

Седам сам со својот пламен во градите.
Пламенот ме огрева посилно и од зборот на поетите
исчезнати во свемирот и синевината
барајќи го светот на убавината,
непозната и ненадмината.

Црвениот трендафил како крв се шири, истекува
а овој пламен во градите навек тука ќе векува.

(
„Дрво на ридот“, 1980
)



",13
106,Јован Котески,"Веќе сме средина на април, а и денес е петок, па затоа денес на блогот прочитајте ја оваа прекрасна песна на Јован Котески!",Април,"Април – Јован Котески

Љубена, заспи сред зелена трева
на мојот живот што може да роди
да здивне, згасне, потем да се крева
ко зелен пожар, млаз на брзи води.

И крена грутка земја црна, мека
допри ја нежно ко усни на грло,
ако е топла, знае ли да чека
далечни коњи и стада без трло.

Љубена, април да те љуби сака
ко ветен спомен, ко бел коњ што иде,
ко питом гулаб што слета на рака
со мене крвав во април да биде.

",63
108,Матеја Матевски,Денес на блогот читаме прекрасна македонска поезија и македонски стихови. Изборот падна на „Поле“ од Матеја Матевски!,Поле,"Поле – Матеја Матевски

Таго на тивките бои на копнежот
Зелените сенки на врбите
неосетно подвижни
на тихата река
на реката што лази
на реката успиена
се гушнуваат

Зошто ми е замрежен погледот
кога под нив ќе се насмевне песокот?
Кога стадото замечтано
од ливадата
зачудено ме погледне
а малото овчарче
ми мавне со раката

Таго на детството напуштено
Тоа ти ме викаш назад
во своите сонливи
длабочини

",58
109,Анте Поповски,Денес е убав ден за споделување прекрасни македонски стихови! Изборот падна на оваа прекрасна песна на Анте Поповски!,Расфрлани се моите мисли,"Расфрлани се моите мисли – Анте Поповски
Расфрлани се моите мисли денес
како развеани листови
од некое старо евангелие
и небото над нас смрачено и тешко
и светлина нема,
барем себеси
уште малку да си се погледавме.
И јата птици само надлетуваат и грачат
и сам си
зашто и бог – господ кренал раце од себеси
и заминал некаде бесповратно.
Кого да молам,
кој да ме поучи
како да се живее без себеси?

Расфрлани се моите мисли денес
како пожолтените листови од нашето
домашно евангелие.

(„Две тишини“)



",26
110,Петре М,"На средина од неделата сме, па на сите ни треба малку мотивација! Денес ги читаме прекрасните стихови на Петре М. Андреевски, од неговата легендарна стихозбирка „Дениција“.",Второ писмо,"„Второ писмо“ – Петре М. Андреевски

(Од циклусот Пет љубовни писма)

Паметувам:
тебе ти прилегаше сè, како и на силот и смилот
што ме потчинуваа однадвор, а ме храбреа однатре.
Ти беше мојот Исток и мојот Величетврток,
ти беше сè што му недостасуваше на светот,
ти беше и моето незавршено минато
и затоа јас те чував и прашував за тебе.

Молњата што минува низ тебе во мене се одразува
и јас живеам затоа што знам дека и ти живееш.
Јас сум твој роб за да ја прославам слободата
и тие летни жеги околу твојот појас
и тие ладни меани во твоите пазуви
и тие кавги на ветровите пред твоите поли
и моето време што беше во твоето.

Паметувам:
што читаше дури читаше и што – кога не читаше,
како легнуваше навечер, како се проѕеваше наутро
и како денот го продолжуваше со својата насмевка,
возбудлива ко квечерина во отворена калинка.
Во тебе беа границите на Целокупна Македонија
и јас дури те љубев, ја љубев сета татковина.

Ти стигнуваше пред своето тело, пред својот глас
во кого ме допираа недопрени води.
Ти беше мојот Тримир и мојот Светилеб
и моето прогонство беше за да бидат целосни
твојата волја, а мојата неволја.
На дното од морињата, на врвот од копната
ти секаде прва: и пред зракот и сред мракот.



",40
111,Блаже Конески,"Викендов падна снег и многумина му се израдуваа. Освен тоа имаме и вистински зимски температури, па во чест на зимата и нејзиниот полн сјај, денес на блогот ја читаме оваа „зимска“ песна од Блаже Конески!",Зимен ден,"Зимен ден – Блаже Конески

Бели се тие чорбаџиски дворје,
див костен во двор се наведува.
Од соба в соба шетка мека жена,
низ прозорец погледува.

Сонченце зимно! Јас во светлината
на зимен ден потонувам
и долго, долго за ноќ раскината,
за меко зборење сонувам.

",9
112,Лилјана Дирјан,"Денес е петок, денот кој го чекаме со душа! Денес повторно читаме прекрасни македонски стихови!",Оваа ноќ,"Оваа ноќ – Лилјана Дирјан

Сè ме напуштило оваа ноќ
си отишло некаде
си се спасило
Само Тој останал
на перницата ме
чека буден
ноќта со него се зголемува
не го објаснувам,
не го давам никому
ако во љубовна прегратка
го дочекаме утрото
ќе заминеме заедно
јас, Тагата, тој, Очајот



",59
113,Славко Јаневски,"На денешен ден во 1920 година се родил Славко Јаневски, еден од најзначајните македонски книжевници. Во чест на неговото раѓање денес на блогот читаме негови стихови.",Ивец,"Ивец – Славко Јаневски

Не спие во срцето на погачата
како тогаш и тогаш
белиот здив на црцорците.

Во нозете шантави некој ми ги испокла
играорците.

Не расне во виното зајдисончево
како тогаш и тогаш
есента истината.

Од очиве шашливи некој ми ја ископа
виделината.

Не танцувам на штит јас стробјак
како тогаш и тогаш
струплив и крвав здробеник.

Од кобни јуди подземници
ротите ми се заробени.

Коњи црцорците ги испасоа
мртви виното го излокаа
копја стробјакот го искитија.

Не сум веќе Ивец. Ни здравец. Ни живец.
Ни војвода на гладни.
Господи прости му на светов здивен
и дај му нога в задник.





",5
114,Јосип Коцев,"Се приближува крајот на годината, уште само еден ден. Денес е одличен ден за македонска поезија. Денес на блогот прочитајте ги овие прекрасни стихови од Јосип Коцев.",Зандана,"Зандана – Јосип Коцев

И сам си, и казнет си,
во твоето тело – зандана.
Понекогаш само
преку очите
препознаваш друг
затвореник сличен на тебе,
и душите мигум
ви се фаќаат за раце
низ решетките.

",61
115,Игор Исаковски,"На денешен ден во 2014 година, македонската поезија и книжевност го загубија неверојатниот Игор Исаковски кој навистина прерано нè напушти. Во негова чест, денес ги читаме неговите стихови..","Дожд, денеска","Дожд, денеска – Игор Исаковски

и денеска некој славеше роденден
и денеска некој беше погребан
денеска: бракови, убиства, бакнежи и колежи.
денеска. утре пак. вчера беше исто. денеска:
дожд врз моите самотни дланки. дожд врз градот
како врз циркуски шатор. дожд врз сите нас.
дожд врз нас, љубов. дожд врз сите повици
за враќање. дожд низ светлината што
ја грабаме алчно и со широко отворени
усти. дожд од ситни капки, дожд низ ветар.
врне врз поповите со фискални каси. врне
врз кловновските маски, врз свечените
тоалети, грозните накити. дожд, денеска.
врз камените вистини и врз ситните лаги.
денеска: твојот мирис во секоја моја пора.
не се прашувам како си се вовлекла.
ни кога ќе заминеш.
добро е додека врне,
добро е додека си тука.
денеска. додека врне.



",43
116,Блаже Конески,"На денешен ден, во 1993 година, починал Блаже Конески, еден од кодификаторите на современиот македонски литературен јазик и еден од најзначајните личносте во македонската книжевност. Во негова чест денес ги читаме неговите стихови од песната „Спомен по многу години“, која некако се чинеше најсоодветна за да се сподели на блогот.",Спомен по многу години,"Спомен по многу години – Блаже Конески

Имав можеби неполни дваесет години
кога напишав:
„така рикаше маката во мене
дека сум роден во смачкано племе.“
И досега,
по толку долго време,
ме следи истата таа мака,
и дури поголема,
така што дури можам,
сејач на глуво семе,
да го сменам малку зборот
и да речам:
„уште рика истата мака во мене
дека сум роден во смачкано племе“.

Но сепак, се надевам, дека не е туку така
што сум бил подложен на таков искус
и на таква една мака.



",9
117,Ацо Шопов,"Опасно се приближуваме кон зимата, се чувствува тоа по свежиот воздух и ладното време. Но, календарски сè уште сме есен, па затоа, денес една есенска песна на блогот. Изборот падна на „Лист“ од Ацо Шопов. Уживајте.",Лист,"Лист – Ацо Шопов

Се откина од гранката сам, полека и несетено
и остана во воздухот да лебдее така.
Мислејќи дека е жолта пеперуга, детено
пружи по него рака.
И не се измени ни со прелив мал
на есента божилото.
Само гранката задржа скриена жал,
жал за зеленилото.



",13
118,Кочо Рацин,"На денешен ден, во 1939 година, во Самобор, во близина на Загреб, објавена е стихозбирката „Бели мугри“ на Кочо Рацин. „Бели мугри“ е една од најзначајните стихозбирки и дела во современата македонска книжевност, која длабоко навлегува во прашањата за тешкиот живот на македонскиот работник, како и желбата за подобар и поправеден свет.",Печал,"„Бели мугри“ е третата стихозбирка објавена на македонски јазик, по „Народни бигори“ и „Огинот“ на Венко Марковски во 1938 година.

Во чест на издавањето на оваа стихозбирка, денес на блогот читаме стихови токму од „Бели мугри“.



Печал – Кочо Рацин

Нема ли живот, нема ли
љубов за живот голема
љубов за живот човечна
у виа гради аргатски?

Нема ли срце, нема ли
срце — на срца срцето,
срце — ширини широко
срце — длбини длбоко —
цел свет да збере, па да е
за виа гради малечко?

Нема ли бел ден, нема ли
ден да е над деновите,
ден да е на аргатите —
ден слнце вишен високо
ден — море ширен широко,
слнце да запре, да стои
и времето зачудено:

срцето пука обрачи
и плиска знаме алово,
срцето што се отвара
и шири ширно широко —
целиот свет да загрне!



",23
119,Матеја Матевски,Денес е прекрасен ден за споделување македонска поезија. Денес на ред е песна од Матеја Матевски!,Прва ноќ,"Прва ноќ – Матеја Матевски

Влажен клик на усните
и немо провирање
на плодот од едно
постоење ново

Гранките се пореваат
скршени во своите сенки
округли раце од месечина
и рамена од облаци.

Гудало од слатки нерви
се скокотка и се игра
со некаква виолина.

Шарено око на тишината
ноќ
и долго зборлесто
молчење.



",58
120,Блаже Конески,Да ја почнеме оваа недела со споделување прекрасна македонска поезија! Денес изборот падна на оваа песна од Блаже Конески!,Есенско утро,"Есенско утро – Блаже Конески

Урнати селски гробишта,
ни крст – само влажни камари,
и над нив круша горничка –
на ветрот распната –
плаче со сите тајни дамари.
Темно и кално.
По штура скрка магли газат.
Зад нив
цапалки
вода наполнети
тунат во црвеницата.



",9
124,Катица Ќулавкова,Денес на блогот читаме прекрасна македонска поезија.,"Скршени, набожни","Скршени, набожни – Катица Ќулавкова

Повеќе немаме слобода како
некогаш што сме имале
сме станале сенка
на сенката на животот
јазик кој се заборава
од што не се зборува

лишени од заблуди
од себе лишени
од магијата на првобитната
радост лишени
од право на живот лишени

уморни од закани и од закони
од морање и од морали
од трпење и од трпение

скршени Господе
божем неверни, а набожни
неповратно скршени
совршено скршени
болни на смрт
шушкаме во зборовите

исушеното лисје се рони дребно
сув крш, кршшшшшшшшшш
шшшшшшштттт
пссссссссссссссссттт
————————-



",15
125,Анте Поповски,Денес на блогот ги читаме прекрасните стихови на Анте Поповски. Да читаме македонска поезија!,Ќе ме најдеш,"Ќе ме најдеш – Анте Поповски

Би можел јас и сосема да се осамам,
да бидам еден кој заборавил да чита,
да гледа, да слуша,
да изумам и да ме изуми се,
да се престорам камена плоча,
но ти и под плочата ќе ме најдеш зашто
заклучена си во моето исчезнување.



",26
126,Игор Исаковски,"Денес на блогот читаме прекрасна македонска поезија, денес читаме стихови од неверојатниот Игор Исаковски, кој за жал прерано нѐ напушти!",Племе од двајца,"Племе од двајца – Игор Исаковски

Не е само тој мирис што ме распаметува:
во секоја пора од телото имам по зрно
од твојата суштина – лесно се навлеков
на тебе, на сите твои чудесни магии
кои низ мене прскаат секој еден ден.
зашто ти си: именувана и доживеана
потполно инстинктивно и совршено
точно – во некој само насетен ритуал
ние ја скокнавме иницијацијата
на сите познати племиња.
ние сме племе од двајца,
огнена моја, моја шумо
во која ловам и нè сокривам.
ти ловиш со мене и пред мене:
слушаш подобро, душкаш подобро;
кога ми се приспива, ти ми ја ставаш
главата во скутот. и им шепкаш
на птиците дека твојот љубен спие…
сето тоа го знам. јас сето тоа го знам.
ти го земам телото под своето
и долго, долго те топлам, за врела
да се разбудиш, полна сила
полна сокови од кои ќе се напиеме.
обилно и во тишина, додека птиците
над нашите намирисани тела упорно
нè повикуваат на игра.

25.11.2014, 04:40



",43
127,Матеја Матевски,"Денес на блогот читаме прекрасна македонска поезија, а изборот падна на песната „Езеро“ од Матеја Матевски.",Езеро,"Езеро – Матеја Матевски

По години и сништа многу
повторно се вратив
на езерово
со слатки води
залутано во скутот на ридовите

Дијамантот на сонцето
уште длаби
Не камен на неговото дно
ни трева грло што си крие
под брановите
ни птица грабеж див што носи
Око сум само око на сонцето
што му ги ниша водите
стари

О оставете ме крај ова езеро
оставете ме крај езерово
крај горчливово
оставете ме мртов

(
Извор на сликата
)

",58
128,Ацо Шопов,Денес на блогот читаме прекрасна македонска поезија. Денес изборот падна на „Гледач во пепелта“ од Ацо Шопов.,Гледач во пепелта,"Гледач во пепелта – Ацо Шопов

Изгасни песно во огнот што го запали сама.
Прска зборот и исчезнува во пепел од кремен.
Гледачу во пепелта, ја препозна ли во неа
исконската драма
што доаѓа од дното на овој извор темен.
Песно, те откинав од клунот на птица во крвта
што ми лета,
од црвеното небо на запалените вени,
од тие далноводи на два непомирливи света,
тие изгрејсонца со неодгатнати мени.

Те откинав од гневот на иконите, тие неразбирливи гами,
од громот врз копјето на воинот со камен што е сраснат,
од сонот на тие повисоки што се од сонот што ги мами,
и што се раѓаат пак откако еднаш згаснат.

Сега сме два света, два врага, две завојувани страни,
сега сме војна без излез и кама против кама.
Кој е победен? Кој е победник? Кој е изгрев на
осмислени рани?
Изгасни песно во огнот што го запали сама.







",13
129,Тихомир Јанчовски,Денес на блогот читаме македонска поезија! Изборот падна на „Љубовта умира…“ од Тихомир Јанчовски.,Љубовта умира…,"Љубовта умира… – Тихомир Јанчовски

Љубовта умира
како човек што умира
се разболува, лежи, боледува
бара лек, се надева
се поткрева и пак снеможува
може да се разболи нагло
или болеста полека да напредува
и пред самиот крај, обично
се исправа на нозе и застанува
да засвети со сета сила
од своите убави времиња
изгледа како да оцелела
за потоа да умре, да ја снема
конечно и сосема
најпосле,
човекот кој ја носел
ја погребува во себе
и оплакува

Скоро секој од нас
носи во утробата
едни такви гробишта



",64
130,Блаже Конески,Денес уживајте во прекрасни македонски стихови на едниот и единствен – Блаже Конески!,Спомен,"Спомен – Блаже Конески

Сега си ти стара
и сега си тело клапнато цело,
постанато,
и јас не можам да си простам
што не по твоја вина, ами по своја,
не сум можел да го доближам како што можев
твоето обличје бело.
Твојата снага што се нудела
чудесната снага
како бел облак на сино небо во споменот ми рее,
и сего тоа е минато,
и веќе ништо не е,
и само останал нејасен впечаток
дека си ми била драга.
Сега јас сум стар,
и сега станувам тело клапнато цело, —
и морна те спомнува мојата снага.



",9
131,Петре М,Денес на блогот читаме една прекрасна песна на Петре М. Андреевски!,Сеќавање,"Сеќавање – Петре М. Андреевски

(Пофалба на минатото)

Дали се сеќаваш кога првпат се сретнавме
и кога ме гледаше, правејќи се дека не ме гледаш
и кога јас те гледав, како да не те гледам;
и кога ти реков: Тој што ќе го прашаш за мене
оној е за кого прашуваш
и кога потоа се држевме за раце
како живиот оган што се држи за огништето.

Дали се сеќаваш кога се враќавме дома
и кога, пред да нè наврне дождот, ми рече:
Падна првата капка – почетокот на поплавите,
доаѓа водата што е корен на секој корен,
што е фитил во зрното, во икрата, во ципата
во кои се подготвува светската експлозија.

Дали се сеќаваш кога со едната рака работев,
а со другата те хранев и те милував
и кога ти реков дека прегратката и бакнежот
не ја кажуваат ни половината од мојата љубов;
кога срцата ни грмеа и го заглушуваа светот
и кога ти ми рече, не знам што ми рече
и кога јас ти реков, не знам што ти реков
и кога она што не можев да ти го кажам
беше меѓу моите зборови застанато.

Дали се сеќаваш кога ја отвори вратата,
покажувајќи ми колку е убав надвор денот
и кога јас ти реков дека и дома е убаво
и убаво е секаде кај што ти престојуваш.
Ти рече: Погледни! а мислеше – Те гледам,
јас ти реков: Гледам, а мислев – Ме гледаш,
кога Земјата се преобуваше, се преврзуваше,
кога сè беше јасно во јасното сонце
и качунката на повисоко си ја качуваше воздишката,
што беше несреќна само кога не е со тебе.

Дали се сеќаваш кога се тркаа мотоциклистите,
втрчувајќи и во денот што требаше да дојде,
кога Работнички победуваше во кошарка,
кога небото го задржуваше сонцето
на височината што е еднакво оддалечена од сите,
кога низ кожата ти наѕирав, како низ прозорец
и гледав што се работи во моето село,
кога јули надоаѓаше од секаде до секого,
кога од пологот излетуваше потполошката,
како патоказ на своето беспатје на полето
и кога ме праша: Што мисли јајцето во птицата?
и кога ти реков: А што мисли птицата во јајцето?

Дали се сеќаваш кога ветрот ги диплеше житата
и лицата ни трепереа во водата што ја пиевме
и на времето кога те чекав, кога ме чекаше
и кога те барав, кога ме бараше ко јагулата
што го бара родниот крај на својата смрт,
кога открај докрај ни се отвораше залезот,
кога нашите тела на својата сенка ù сенеа
и ноќта ја мразевме, зашто нè разделуваше,
но таа доаѓаше и празнината си ја пополнуваше
со карбитните ламби и фосфорот што ù светкаше
од очите на мачките, од срцата на светулките.

Дали се сеќаваш на она потоа и потаму,
кога ставаше за вечера, кога чекав да постелиш,
кога ми рече: Легни си!, а мислеше – Дојди!
и кога чу: Ќе дојдам дур да изброиш до сто,
а мислев: Мислам на тоа и ти што го мислиш.
И кога потоа твојот здив ми се доближуваше,
како превез навеан дожд, како пауново перце,
како облаче од испраните алишта што се сушеа;
и кога спиеше и продолжуваше да го калемиш
поубавиот сон на погрдиот
и кога утрото, гледајќи во твоето росно чело,
го препознаваше својот елмаз, своето ведро небо.

Дали се сеќаваш: Тој што го праша за мене,
оној е за кој сè уште прашуваш.



",40
132,Матеја Матевски,"Денес на блогот читаме прекрасна македонска поезија, една прекрасна песна од Матеја Матевски, кој нѐ напушти пред две години.",На пат,"На пат – Матеја Матевски

Ноќва
како затнат оџак
е темна и зачадена.

Маглите се чадат
од прегорените мечти
во душата.

Невидливиот пат е копнежот
залутан
во празната исполнетост
на темнината.

Јас сум
ѕвезда што тлее
и која патот низ ништото
сè уште не ја истрошил.

И ноќта
и патот
и копнежот со мене
се остаток од нешто
што ќе биде.





",58
133,Гане Тодоровски,Секој ден е прекрасен ден за читање македонска поезија. Денес го красиме блогот со убави македонски стихови. Изборот падна на оваа прекрасна песна од Гане Тодоровски.,Ноќ без интерпункција,"Ноќ без интерпункција – Гане Тодоровски

Кон брегот бродиме
Ние, –
осамените патувачи…
Разнишана умората боли!
Бараме начин
повторно да се родиме
повторно
в зорите голи.

А мислите разголени
треперат;
врз кожата на ноќта
немир гребе.
Со кајчето на надежта
се носиме.
ЗОРО
кон тебе,
поникната над клепките
натежнати.

И никој нема сила,
трошка од силата барем
запирка само да стави!

А точките ги мразиме.



",32
134,Јосип Коцев,"Петочки читаме прекрасна македонска поезија! Април си замина, пролетта е во полн ек, а ние сѐ уште се бориме со пандемијата. Прекрасни стихови на Јосип Коцев во кои верувам повеќето ќе се пронајдат!",Април ко да не бил,"Април ко да не бил – Јосип Коцев

Си оди април ко да не бил,
со легија мириси невдишани
и цело царство неба недоносени,
низ цутови во снежна лулка разнишани,
врз пладниња во самраци нанижани.
Си оди април ко да не бил,
учител по самотија во празни училници,
собирач на ехо во тивки исповедалници,
дарежлив продавач на маски и далечини,
строг татко на немири и болештини.
Си оди април ко да не бил,
в четврток што е сабота,
во утро што е исто така и квечерина,
со лекот што чини пет пари,
и можеби уште само пет допири.
Си оди април ко да не бил,
а ние сме овде, ко што бевме:
далечни за два света
и за уште цели нови два метра.



",61
135,Кочо Рацин,"По повод 1 Мај, Меѓународниот ден на трудот, денес на блогот ја читаме и споделуваме песната „До еден работник“ од Кочо Рацин, чии песни жестоко ја критикувале експлоатацијата на трудот и работниците и кои претставуваат симбол на макотрпниот труд на работниците и нивните страдања и борба за подобар живот. Нема посоодветен човек и посоодветни стихови за споделување на овој ден.",До еден работник,"Честит 1 Мај!

До еден работник – Кочо Рацин

Да бидеш човек, да имаш топла крв,
да мислиш со глава и да работиш со рака
и па да бидеш нешто мртво.
През цел свој живот и ден и ноќ
да се трудиш и мачиш
и па да бидеш гладен и страден.

Работник – патник:
да немаш ништо, да страдаш за сичко –
а ти и твоите браќа да праите сѐ!
Палати да праиш
да живееш у изба –
од лулка до гроб
да бидеш роб.
Од вашата мака
да живеат друзи!

О, братко! Плукни на таков живот!
Со браќата твои, со маката ваша,
сронете го овој свет
и нов направете –
братски!



",23
136,Ацо Шопов,"Денес е петок, ден кој го означува почетокот на викендот, нашето омилено време. Петок е одличен ден за споделување македонска поезија, а денес изборот падна на една прекрасна песна од Ацо Шопов.",Тажачка од онаа страна на животот,"Тажачка од онаа страна на животот – Ацо Шопов

Се искачив над врвот од болот.
Човек сум. А што е човек?
Пред мене празнина, зад мене празнина.
Празнина што сама се пали.

Од онаа страна на животот
жив распнат со слепи јазли.
Се искачив над врвот од болот
Тој ден. Црнден. По црни скали.

Се искачив над врвот од болот.
Од онаа страна на животот
од онаа страна на себеси,
на сѐ неизговорено,
сѐ што е недогорено,
од онаа страна на водата,
од онаа страна на врутокот,
од онаа страна на коренот.

Стопи се грутко, истечи водо,
прелеј се чашо лелејска
за сите градови во овој град,
за сите црнини во оваа црнина.
Кажете кого да обвинувам.
Кого да жалам, кажете!
О дете што те нема –
мојата црнина твоја прегрнина.

Мојата црнина твоја прегрнина,
твојата темнина моја подземина.
Земјо олелио, земјо пустелио,
Од мртов плач израсната
земјо обѕрни се, земјо разгрни се.

Земи ја оваа зеница
земи ја оваа пшеница
на твоја дланка згасната.

Земи ме, земјо, или врати ме,
врати ме подолу од овој врв,
подолу од онаа страна на животот,
човечки сили дај ми пак.
О земјо, на земја врати ме.
човек сум, човек да страдам,
да најдам камен жив да се вградам
на некој мост во некој лак.



",13
138,Влада Урошевиќ,"Денес е петок, почеток на викендот! Иако искрено периодов сите денови ни се горе-доле исти, сепак убаво е да разбиваме монотонија, особено со читање и споделување македонска поезија. Денес изборот падна на „Паника“ од Влада Урошевиќ!",Паника,"Паника – Влада Урошевиќ

Сите авионски летови се откажани за денес.
Од кината и театрите ја враќаат публиката.
Таа ништо не може да дознае за мене
макар што весниците ми ја објавуваат сликата.

Ништо и јас не можам да ѝ јавам по пошта:
пред заклучената врата стои недоверчива стража.
Не постои начин нешто да ѝ соопштам
зашто сите адреси престанале да важат.

Се бараме низ градот безуспешно обата.
Демнат на куќата агенти со панталони на риги.
Тие го стеснуваат кругот, ја опколуваат собата
и јас ги фрлам на нив најтешките книги.

Се искачувам на покривот по влажната стреа.
Меѓу оџаците чета лажни пожарникари ме гони.
И, додека се обидувам напразно да стасам до неа,
во собата илјада луди ѕвонат телефони.





",4
139,Игор Исаковски,"Денес е среда, токму на средината од неделата. Со цел да вдахнете малку инспирација и мотивација за до петок, денес на блогот читаме македонска поезија!",Залегнат врз стихови,"Залегнат врз стихови – Игор Исаковски

стихови имам насекаде
околу мене, лебдат низ воздухот
ми треперат под прстите
како оган пред цигара
ми се пикаат во косата
ме чешаат под носот
ми го гребат грбот

ме пречекуваат во креветот
како нежна топла мазна жена
ми лазат по нозете ми ги лижат
градите стиховите ми се пикаат
во папокот и таму длабат

насекаде околу мене стихови
врз мене стихови и под мене стихови
како нежни пеперутки како златна прашина
бегаат пред допирот како јато неми риби
во рибникот на небото кое златно свети
златно како молчење



",43
140,Петре М,"Денес е голем ден – Прочка! Денес треба сите да си простиме за згрешеното, за кажано, да се покаеме ако некого сме повредиле и навредиле. Во чест на овој ден, денес на блогот читаме македонска поезија од Петре М. Андреевски!",Проштенски поклади,"Проштенски поклади – Петре М. Андреевски

Денеска секој секому проштава.

Денот ѝ проштава на ноќта,
ноќта – на денот
што ѝ краде од времето.

Земјата му проштава на небото,
небото ѝ проштава на земјата
што се шета низ неговите одаи
и се грее на неговиот оган.

Огнот ѝ проштава на водата,
водата на лошата наречница
што ѝ нарече, што ѝ прорече:
да нема ни лице, ни опачина,
ни своја сенка, ни своја куќа,
да нема кај да запре, да се почине.

Денеска секој секому проштава.

Само јас не можам да им простам
на зборовите што не го кажале
и она што не е за кажување…



",40
141,Анте Поповски,"Денес е петок, а најубав начин да го прославиме почетокот на викендот е со македонска поезија. Денес на блогот прочитајте ја оваа неверојатна песна и овие прекрасни стихови на Анте Поповски",Не смеам да заспијам – ќе ми исчезне од сонот,"Не смеам да заспијам – ќе ми исчезне од сонот – Анте Поповски

Спроти недела на моите колена кога ноќева
нејзините герданчиња од црни и жолти пеги на вратот
– како љубопис спроти жетва што го пишувале пеперутките

Нејзиниот глас – потих од нејзината сенка во зорите,
нејзиниот од – потаинствен од прошетката на светлината
низ земните длабочини до плодовите

Дури ноќева таа
на моите колена
Незнаен ковач жар на дланката ми носи
Да запалам цигара.
– Не смеам да заспијам зашто ќе ми исчезне во сонот.



",26
142,Матеја Матевски,"Денес е среда, а велат дека среда е среќен ден. За да го направиме овој ден уште посреќен ден, денес читаме македонска поезија. Изборот падна на „Авантура“ од Матеја Маневски!",Авантура,"I

Ме одведе далеку тој сончев миг во поле
крај реката
в непознато што згина
Згинав и јас во еден ден
одвлечен од нејзината делта.

И што најдов
Појдов и од неа подалеку
но ни за миг од својата темна сенка
од ластарот непокора
насликан во полето крај таа мала река.

Патував далеку низ ноќта што се распаѓа
од соништа и распаќа
И базје и води и песни со грстови
претурив низ мојте жедни очи
и толку убава милина низ својте страдни усни
и што сторив

Па толку среќен бев од тоа патување
патување далечно
во ноќта што ме мами.

Но штом застанав еднаш да помислам
кај сум
Незаситен и сам на ова парче туѓа земја останав
окружен од виулицата од спомени
гранките што ми ги скрши.

II

Тогаш плачи и плати ја таа голема желба
во светот што те однесе
Исплачи се но не ќе можеш да ја истажиш
таа земја што ти тече низ сонот
Врати се некој ми шепна
далеку надвор а внатре во мене
но толку сум уморен и стар
што немам веќе нозе за чекори
и раце за преграби

Имам исплакани очи
и усни ветровите во летот што ги ловат
што е твое во тие ветришта
земи си

Но далеку е воздухот на таа стара земја
и има толку небо над тополитс
од едно глупаво детство тука што ме доведе
сам меѓу луѓето
гладен во една голема земја
По морето од копнежи не пловат за мене кораби
и ниедна месечина не ми го покажуваш патот.

Ќе умрам сосема тихо
далеку
со еден огромен крик длабоко закопан во мене
и со едно сеќавање што ќе ме изрони во ништо
од мака и бол и невиделина.

III

Само ноќе се враќам во тебе
ој поле од река и од мала корија
од деца и јагниња
твојот кроток кавал колку ли го длаби
мојот поглед од соништа
а немам раце во раце да го земам.

Суво сум дрво без плодови и сокови
и свирки
пресушено корито што ги прима
сувите и троми карпи
времето што ги рони
Во тој малечок крај од козји патеки
и изненадни извори
се враќам само ноќе.

Малечка земјо
по твоето диво зеленило
плаче една суводолица
жедна за вода во рана што ќе ја претвори
и само за еден ден што повеќе не доаѓа.

Старо и мртво дрво откорнато од незасита
заситено со фиданките далечни
наоколу што го паметат.



",58
143,Блаже Конески,"Неделава ја започнуваме со нов месец и нови можности за уживање во животот и читање книги. Со оглед на тоа дека на малкумина луѓе понеделник им е омилен ден, денес на блогот читаме македонска поезија за да го разубавиме понеделникот, но и на одличен начин да го започнеме месецов.",Немир,"Немир – Блаже Конески

Ова сето личи на
кошмарен сплет.
Ме тишти срцето
и нездраво мрзне снагата.
А не знам што е главната причина:
дали болеста,
дали староста,
дали тагата.



",9
144,Игор Исаковски,"Конечно е петок! Петок е среќен и прекрасен ден! Се надевам дека викендов ќе ви помине со одлично кафе и одлични книги! За да може да го започнеме викендот на најубав можен начин, денес на блогот читаме македонска поезија, а изборот падна на една прекрасна песна на извонредниот Игор Исаковски!",Ајде,"Ајде – Игор Исаковски
(не би требало да е тешко)

ајде пак да се гледаме како првиот пат
ослободени од замисли а полни страсни желби
ајде, љубов, како што се сретнуваме со мислите
и пак и пак сфаќаме дека истото го кажуваме

ајде да ги арчиме сите денови и ноќи
со уживање да ги цицаме до срж и крв
и жедта да ја гаснеме со оган, со безброј
жарчиња, со здивови длабоки како ветер

ајде да запалиме уште еден оган
во кој само ние ќе се пеплосаме и од кој
во искри одново ќе се родиме.
не би требало да е тешко.

ајде да пловиме низ деновите
кога песните ни се измолкнуваат
од под прстите – како да се брзи ѕвезди –
а ние да им се смееме: и на песните
и на прстите и на ѕвездите.

ајде да пловиме како облаци
наполнети суштина и сознание:
имаме само сегашност и во неа себеси.
надвор од тоа, минатото и иднината
не демнат како крволочни очи.

ајде да се бакнеме додека се смееме:
да ги измешаме здивовите како чудесна
смеса од која заедно се градиме, како
куќа вон сите светови. таа што ќе не прибере.
таа во која единствено може да не собере.

(не би требало да е тешко.)



",43
145,Лилјана Дирјан,"Денес е петок, ден на кој сите неизмерно му се радуваме, затоа што тоа значи дека можеме да здивнеме од работните обврски и да уживаме во викендот (т.е да читаме). За крајот на работната недела читаме македонска поезија, една прекрасна песна на Лилјана Дирјан.",Рабови,"Рабови – Лилјана Дирјан

Облече сосема нов фустан
застана пред огледалото
и таму ја гледаше таа
која не ја познава
сета кадифена модра ноќ
таа под фустанот
скриената
мека и осамена
ослепена
се наведна да го скине конецот од поставата
сакаше со тапите заби да го пресече
и свилата конец
се испара
и го снема телото
останаа само темницата
и огледалото.



",59
146,Јосип Коцев,"Јосип Коцев е еден од најпознатите македонски современи поети кој многу лесно успеа да создаде своја читателска публика, благодарејќи на неговите стихови во кои секој може да најде дел од себе. Тојнеодамна го добипризнанието „Бели мугри“ за млад автор до 35 години и ја издаде својата нова стихозбирка „Музеј на чувствата“. Токму денес читаме македонска поезија, негова песна од новата стихозбирка!","Сѐ што ќе создадам, отсега ќе чекори кон тебе","Сѐ што ќе создадам, отсега ќе чекори кон тебе – Јосип Коцев

Секој град во кој ќе паднат мртвите клетки од моето тело,
атом по атом ќе ми ја шие плотта
во градот каде што си ти.
Секое стебло што се простило со своето лисје,
жила по жила ќе разлисти облаци
на небесното дрво под кое си ти.
Секоја самотија што ја поразила ноќта,
душа по душа ќе роди народи
во дните кога траеш ти.

Најнакрај, чекор по чекор
ќе дојдам кај тебе,
ќе дојдеш кај мене.
(Не ќе се знае
кој кај кого пристигнал.)

Ќе се сретнеме
како здив и меурче од сапуница,
двајца ќе сме, а безброј ќе нè има,
краткотрајни
толку ранливи,
а толку чудесни.



",61
147,Ацо Шопов,"Денес е петок, последниот работен ден кој сите го чекаме со нетрпение за да можеме да уживаме во викендот. За убав петок и убав викенд, денес на блогот читаме македонска поезија, а изборот падна на една многу убава песна од Ацо Шопов!",Ноќен извор,"Ноќен извор – Ацо Шопов

Загледан
во ноќен извор
како во урочен лик,
што најде
што откри,
какви огнови стопи,
па не чу
како паѓа птицата
од сопствен крик
или од темјан на вода
смртно што ја опи.

Загледан
во тоа огледало
срцето што ти го скова
во какви длабини слезе,
од која вода се напи,
дали те зароби звукот
на магија нова,
во мртво море
од камен луд ли стапи,

па сега
во ноќен извор
како во своја слика
го бараш
оној летач
сурово што ќе ти суди.

И нити гледаш нешто
ни слушаш
како те вика
славејот
во крвта твоја
пеколот што го буди.



",13
148,Петре М,"Денес е вторник, одличен ден за споделување прекрасна македонска поезија, овојпат од легендарниот Петре М. Андреевски. Уживајте!",Песна за нејзината песна,"Песна за нејзината песна – Петре М. Андреевски

Немаше земја кај што не ја сретнав неа,
оти без неа бев никој и никој не ме познаваше.
По нејзината воздишка го запомнував воздухот
за да можам да ја стигнам, незабележан од никого,
но таа беше побрза од сите небесни светлини,
зашто секаде сама си го осветлуваше патот.
Објаснувајќи ја како семир во купечко јаболко,
главата ми ce полнеше со запаливи течности,
бели и црвени дождови капеа од овошките,
житата и шумите ја следеа во групни походи
и cè околу неа ја добиваше нејзината форма.
Кај што јас влегував, таа излегуваше
и од отворите ја мразев само нивната празнина.
Me рануваше како невеста, ме целеше како сестра
блажената ноќ што ја открив во неа.
Бев првиот иследувач на таа топла темница
неисцрпна како ѕвездите и бесцените камења
кои вечно ce празнат, a никако да ce потрошат.
(Каков страв ce пребра во допирот со таа кожа
што болскаше и заоблуваше како свртено вретено).
Огнот и водата добиваа паралелна брзина
и во збирот љубовен постојано ce одземаа.
Cè што ce уништуваше беше заради неа
и cè што ce обновуваше беше заради неа.
Така светот ce делеше на видлив и невидлив,
на неослободени земји и на земји во развој,
но немаше земја кај што не ја сретнав неа.

(
Извор на сликата
)

",40
149,Ацо Шопов,"Денес е петок, можеби и најомилениот ден на сите луѓе, бидејќи се означува почетокот на викендот! Петок е убав ден, па затоа и денес споделуваме убава македонска поезија од Ацо Шопов!",Илузија,"Илузија – Ацо Шопов

Ноќ. Во ноќта крлушки месечина.
Слева од планината безгласна далечина.

Сам во ноќта стасав до планината.
Еден свет е зад мене, една мака мината.

Глеј нешто во ветките шепоти притаено:
Сè што си присакувал сè е осознаено.

И овде, под планина, во оваа низина
дише далечината со дофатна близина.

Миг… и сè исчезнува. Сон и пат. Далечина.
Сам сум. Над врвицата крлушки месечина.



",13
150,Блаже Конески,"Тишината е една од најпотценетите нешта. Тишината е прекрасна и може да зборува поубаво и помоќно од милион изговорени зборови. Во чест на тишината, денес читаме една прекрасна македонска песна токму на таа тематика.",Тишина,"Тишина – Блаже Конески

Има нешто многу просто
И тоа е тишина,
Има нешто толку тихо —
Вишина, ах вишина.

Легни спрема ова небо,
Тони во височини,
Склопи очи, склопи очи,
Уморен си, почини.

Сека птица, сека птица
Ќе го свие крилото.
Ти си сега толку мирен,
Сам во зеленилото.

Зошто уште, зошто тоа
Секидневно збивање?
Има нешто многу просто —
Тоа е заспивање.



",9
151,Гане Тодоровски,"Денес е понеделник, уште една работна недела е пред нас. За да го разубавиме овој понеделник, денес читаме македонска поезија, а изборот падна на една прекрасна песна од Гане Тодоровски.",Песна што треба да ја напишам,"ПЕСНА ШТО ТРЕБА ДА ЈА НАПИШАМ – ГАНЕ ТОДОРОВСКИ
ДЕЛ ВТОР

Ако си тргнал да стануваш поет,
бездруго треба да ги знаеш сите зла по име
и доброто да не ти биде заматен поим –

Ако си тргнал да стануваш поет
затри го во себе трчилажот панаѓурски
што голта зборови место оган –

Ако си тргнал да стануваш поет,
раскажи им на луѓето
колкумина денеска со политика наместо со мотика
си градат имоти и среќа –

Ако си тргнал да стануваш поет,
раскажи им на луѓето
колкумина денеска со шепот место со пот
успеваат во животот –

Ако си тргнал да стануваш поет,
научи се да не премолчуваш.



",32
152,Гане Тодоровски,"Денес на блогот читаме македонска поезија. Одамна ги немам споделено стиховите на великанот Гане Тодоровски, па решив да ја споделам оваа прекрасна песна.",Пречек,"Пречек – Гане Тодоровски

На бессоницата умората е траг,
исчекувањето со немир ја преполнило.

Па сепак, окото и увото се праг
на надежта, што она ја засолнила
од сомненијата – тој тивок, злобен враг.

Приквечерината ја чувствува ко лост
што треба долго да го крева сама.

Немирите во срцето се гост
а ноќта – бескрајна и штура штама.

Не, таа ноќ ќе биде само мост
по кој ќе мине чекор задржан, жив,
по кој ќе мине надеж долго чувана,
да сретне сјај во денот смолкнат, сив,
да сретне радост толку очекувана

и… Него, меѓу нив.



",32
153,Тихомир Јанчовски,"Денес е петок, прекрасен ден за споделување на прекрасни македонски стихови. Овојпат изборот падна на еден од моментално најактуелните и најпознати македонски поети, Тихомир Јанчовски. Уживајте во прекрасните стихови.",Не е до мене,"Не е до мене – Тихомир Јанчовски

Понекогаш, имам осет во градите
како некој да ми го фатил срцето во стиска
и везден го држи така. Не знам, дали некогаш
ќе се смилува да го пушти. Не е до мене.
Сум држел птица во дланка и ова личи исто.

Слободата не е отсуство на пречки
за добивање на работите што ги сакаме
туку чувство на леснотија и широчина
внатре во себе. Некои тоа го викаат среќа.

Срцето ни е здраво само кога не го чувствуваме.
Телото ни е здраво само кога не го чувствуваме:
рацете, нозете, главата, трупот.
Болките се свест за телесното постоење.

Има денови кога се живее
и денови кога се раскажува доживеаното.

(„Игла и конец“, 2016)



",64
154,Ацо Караманов,"Денес е среда, уште два дена до викендот кога многу поубаво можеме да им се посветиме на книгите. Додека го чекаме викендот, читаме и споделуваме македонска поезија, а денес изборот падна на една прекрасна песна од Ацо Караманов.",Тајна,"Тајна – Ацо Караманов

Пак ли сакаш да ти го кажам тоа
што ти го го кажав вчера во сината ноќ
дека си за мене и смев и солза
дека си за мене и слабост и моќ.

Ах, остави ја веќе таа исповед
нека спие мирно во твоето срце
и мојата душа нека биде твоја
а мое да биде твоето лице.



",46
155,Ацо Шопов,Денес на блогот читаме македонска поезија и уживаме во прекрасните стихови на нашите македонски поети. Денес изборот падна на „Младост“ од Ацо Шопов.,Младост,"Младост – Ацо Шопов

Секоја утрина се будам млад како сонцето
што далгите на сонот ги позлатува.
Како успокојува таа младост непрестајно раѓана
и со каква надеж обогатува!

Но минат бргу миговите на утрината
и еве: веќе и пладне наближува,
една мисла бавно над ведрината
потајно се спушта и загрижува.

А кога во ноќта како пред огледало
минатото се слее со иднината,
беспоштедно ме прогонат во мракот
двете будни очи на вистината.

Но утредента пак станувам пробуден од сонцето
што далгите на сонот ги подмладува,
па не знам дали од љубов или од омраза
со таа младост за сè ме наградува.



",13
156,Јосип Коцев,"Денес е понеделник, денот кој не ни е омилен на повеќето. Најубав начин да го разубавиме овој понеделник е преку споделување на македонска поезија. Денес на блогот читаме песна од Јосип Коцев, млад поет и еден од најнадежните и најпопуларните македонски поети во последните години.",Изгубените љубови,"Изгубените љубови – Јосип Коцев

Изгубените љубови никогаш нема да дознаат
со колку тела сме им пришле,
и во колку животи,
низ колку слушалки сме им молчеле
и со какви здивови,
во колку ноќи сме ги предале
и со какви ѕверови,
на колку слики сме ги обезглавиле
и со какви ножици,
на колку улици сме ги одминале
и со какви прегратки,
во колку кафулиња сме ги сретнале
и во какви соништа,
во колку турканици „не сме ги виделе“
и со какви погледи,
колку сме живееле по нив,
и со какво умирање…

(Фото:
steemit
)

",61
157,Блаже Конески,Нема поубав начин да го обоиме овој тмурен понеделник од тоа да споделиме и да читаме прекрасна македонска поезија. Денес на блогот го читаме Блаже Конески и една прекрасна песна од него!,Вљубените девојки,"Вљубените девојки – Блаже Конески

Тие имаат лице нежно осенчено,
Како да паѓа на него сенка од проѕирни лисје,
И лицето неусетно се издолжува.
Тие имаат очи зголемени, замислени и влажни,
Како да се плашат од секоја странична изненада.
Тие го наклонуваат така леко челото
Да го допрат до усните на саканиот
Што им се чинат тогаш како крилца од пеперуга
Застаната на тревка — за миг пред да одлета —
А тревката се наклонува.
Тие ги стрелкаат тогаш в преграб рацете
Очајнички смело, слепо и неминовно
Како весла во разнишано море
Пред кое неволно замижуваме.

Боже, дали вистина некогаш сум го доживеал тоа?



",9
158,Влада Урошевиќ,"Денес е петок, ден кој сите со душа го чекаме! За да го прославиме почетокот на викендот, денес на блогот читаме македонска поезија!",Летен самрак,"Летен самрак – Влада Урошевиќ

Една жена го отвора самракот како чадор:
испаѓаат мртвородени деца, пердуви, една диња.
Автобуси проаѓаат како исплашено стадо.
Низ воздухот тече модрата речна тиња.

Еден прозорец се отвора како старо кино:
огледалото на ѕидот во розов пожар гори.
Мажите плачат, куклите пијат вино.
Сонувачите се будат среде купови ориз.

Секоја вистина станува проѕирна како лага.
He е ни на сон ни на јаве она што се гледа:
бере ружи од бавчата уличната вага,
крај ѕидот водат љубов два велосипеда.



",4
159,Анте Поповски,"Драги љубители на книги, денес е Велики Четврток и веќе сме на прагот на најголемиот христијански празник, Велигден. Во таа чест и по тој повод, денес на блогот читаме македонска поезија и тоа токму поврзана со Велигден.",Спроти Велигден 1979,"Кафе и книги ви посакува прекрасни и топли празници!

Спроти Велигден 1979 – Анте Поповски

Луѓето се враќаа од црква со запалени свеќи,
Ги засолнуваа впазуви ги бранеа од пролетниот
ветар,

Итаа кон своите домови
неизгаснат за да го внесат огнот на второто раѓање.

Христос воскресе, им рече старецот на домашните
А потоа долго гледаше во свеќата што догоруваше
на трпезата
И помисли: меѓу илјадниците свеќи што горат во животот
Има само една вистинска – онаа уште незапалената,
– Врз правот ни.



",26
160,Ацо Шопов,"Целиот свет синоќа беше сведок на тоа како 850 години собрани во едно прекрасно и грандиозно здание отидоа во неповрат. Иако веднаш имаше најави за реконструкција, а и чувме вести дека голем број од бесценетите уметнички дела и артефакти се зачувани, сепак факт е дека никогаш повеќе нема да биде исто.",Notre Dame,"Пред два месеци
ја прочитав
„Богородичната црква во Париз“ и бев воодушевена од описите на Иго, се заљубив во градбата читајќи ги тие прекрасни описи. Додека ги гледав ужасните слики и видеа од пожарот, цело време во глава ми се вртеше Квазимодо, кој беше прогонуван, отфрлен од сите, изложен на подбив, исмејување и омаловажување, осамен до болка и за кого тие ѕидови беа единствениот извор на мир и среќа, неговото засолниште и заштита од суровиот свет и ужасните луѓе. Цело време во глава ми се вртеше неговата љубов кон камбаните и неговата среќа кога ќе го потегнеше ѕвоното, иако не можеше да го чуе.

Во чест на оваа прекрасна градба, денес на блогот споделуваме македонска поезија, песна на Ацо Шопов, токму во чест на Богородичната црква во Париз, а истовремено, прочитајте го и
овој прекрасен текст на off.net
, повторно поврзан со безвременската книга на Виктор Иго.

Notre Dame – Ацо Шопов

Богохулно, грешно и без срам
сека вечер мислам покрај Сенa:
што би сторил да e Notre Dame
чудом млада и убaва жена?

Да си в Париз, да си тaка сам
и самота така да те кине…
Дал’ и онa, би сакал до знaм,
рaмнодушно мене ќе ме мине?

O не, нема!.. Штом огрее ден
ќе ме втаса крај мирната река:
„Поведи ме во Boulogne i Vincennes,
столетија јас тебе те чекам.”

Како тогаш ќe ce сетам млад,
каква сила и пркос ќе сетам!
И сигурно – и во овој град
јас ќе бидам најнежен поета.

Ho попусто – сонот си e сoн,
a животот други далги влече.
Нема каде: преку Babylone
да одлутам на Pigalle и вечер.

И тргнувам без надеж, без моќ.
Сена плиска под лотките леки…
Барем да сум само една ноќ
едно кубе на нејните плеќи!

(„Слеј се со тишината“, 1955)



",13
161,Блаже Конески,"Пролетта веќе стигна и веднаш се чувствува промена насекаде околу нас. Повеќе сончеви денови, насмеани луѓе насекаде, позитивна енергија во воздухот. Затоа денес на блогот можете да ја прочитате прекрасната песна „Пролет“ од Блаже Конески.",Пролет,"Пролет – Блаже Конески

Ноќеска слушав песна
далечен топол глас,
утрово сонце ме бакна,
затоа весел сум јас.

Очиве ми се смеат,
како да не бидам луд?!
Од поле децата првпат
донесле врбов цут.

Како да не сетам мака
за твојот поглед и рака!

Спомни ме и ти мене
в срмена пролет и драга –
навечер кога со пупки
се реди твојата снага.



",9
162,Радован Павловски,Театар на мртвите – Радован Павловски,Театар на мртвите,"Сочувај ме Боже од секакви времиња

Во пауза на времето
драмските умови се преслекуваат
Сите врати и карти им се отворени
та не знаеш во хаосот
која врата кому ќе му се отвори
дали зад затворената врата стои жив артист
или пред отворената врата е суфлерот
што не можевме никогаш да го видиме
а секому од нас
во тишината пред да згасне светлината
во темнината редарот меѓу редовите на публиката
со свеќа му го покажуваше
неговото нумерирано место
Седи во театарот и гледај
што се случува со тебе дома
Стани и ракоплескај на сите страни
Но ако пред очи ти прелета
некоја сцена што си ја сонувал
а на други им се случила
седи плачи и молчи
Во пауза на претставата
Во театарот на мртвите сите сме живи



",53
163,Петре М,"Денес е петок, први март. Почеток на нов месец и почеток на последниот работен ден од неделата. Тоа е доволна причина за радост, убави мисли и читање македонска поезија. Денес се насладуваме со прекрасните стихови на Петре М. Андреевски!",Ти и јас,"ТИ И ЈАС – ПЕТРЕ М. АНДРЕЕВСКИ

Во твоите предници две близни потполошки,
кoј пат ќе ги испуштам душата ќе си ја изгрешам.

Таму ти трепериш, ваму воздухот те прераскажува
и моите престапни години се под твое влијание.

Tвојот збор е во посета на угнетените народи
и блазе им на ушите што можат да го чујат.

Ти чиниш влези – излези во мојата вртоглавица,
а јас мојот ден го препознавм во твојот.

Ти палиш и гаснеш сегде кај ќе поминеш,
а во мене останува огништето и во мене пепелта.

Јас ти ја будам вечната исхрана,
ти ми ги изветуваш дневните пијачки.

Над воздухот што го издишуваш се караат села и градови
и кој за тебе не ќе дознае ќе остане сирак и сиромав.

Ти си најцелосниот душман на моите душмани
и јас ќе бидам победен од моите омилени слабости.

Така ноќна невестулке, така неискажана капко капинко.
така куршуме што мислиш на моето тело,
а ја гаѓаш и погаѓаш само мојата душа.



",40
164,Анте Поповски,"Денес е 21 февруари, Меѓународниот ден на мајчиниот јазик! Во таа чест, денес на блогот можете да прочитете една извонредна песна од Анте Поповски. Најдобар начин за негување на мајчиниот јазик е преку негување на уметничкото творештво!",TOHU VA BOHU 2,"TOHU VA BOHU 2 – Анте Поповски

Книгите недочитани,
соништата недосонувани –
тоа ли беше животот?

Секој со своето врзопче време
нагоре-надолу, натаму-наваму,
сè дури не се пресоздадовме себеси
во саркофаг зборови,
во една бела тишина…

Книгите недочитани,
соништата недосонувани,
тоа ли беше животот?



",26
177,Анте Поповски,Денес на блогот една прекрасна песна од Анте Поповски! Да читаме македонска поезија!,Книга врзана со синџири,"Книга врзана со синџири – Анте Поповски

Велиш: видов книга врзана со синџири.
А луѓето, а дечињата во неа?
Зборовите и буквите? Што прават тие?

Луѓето и дечињата, зборовите и буквите,
запеаја една ноќ сите заедно
и со песната излегоа од книгата.

Низ едни ветришта, низ едни дождови,
се засолнија во земјата,
топла за семе и плодови.

Во книгата остана само зборот
окован
и неколку реда синџири околу него.



",26
165,Ацо Шопов,"Денес е петок, а петок секогаш е прекрасен ден за читање поезија! Денес на блогот читаме македонска поезија и „Седма молитва на моето тело“ од Ацо Шопов!",Седма молитва на моето тело,"Седма молитва на моето тело – Ацо Шопов

Твојата молбена закана, твојата лукавост нежна
и сите твои слатки измами ги знам.
Дали оваа игра денеска толку ми стежна
па пред тебе до болка и јас се разголувам.

Ти знаеш – на ова место нема никаква трага,
ни хисник овде ни ѕвер некаков мине.
Биди милозлива, биди дарежлива и блага
со ова тело од чекање што гине.

Ова тело личи на жедна суводолица
поцрнета од сонце, испукана од жега.
Ова тело е истрајно и гладно како јаловица.
Биди му родилка, зачни го повторно сега.





",13
166,Коле Неделковски,"Денес е петок, прекрасен ден за споделување македонска поезија. Имаме навистина раскошна и прекрасна македонска поезија која треба повеќе да се чита и да се споделува. Денес на блогот можете да ја прочитате песната „Причинуење“ од Коле Неделковски.",Причинуење,"Причинуење – Коле Неделковски

Кој ли повте да ми дојде,
кој ми зеде сладок сон,
кој ми таму очи лаже,
кој се метка по тој мрак?
Па и кој ли ветар вее
и ме фрла в силен студ:
дали сенка на див силен
ели страден мајкин лик?
В темен мрак ми умот штука,
чело рони студен пот.
Немам сила… Срце пука…
Еј, ми тежи тешка ноќ.
О ти, моја душо страдна,
О ти, ум мој – пламнат жар,
не се нити сенки вијат,
нити мајкин страден лик,
туку, ах, е прво либе,
сон не знае, гори в жал
гради кине век да скрие –
чека в младост ноќ и ден.



",49
167,Блаже Конески,Денес е (како и секој ден впрочем) прекрасен ден за споделување македонска поезија. Изборот падна на „Лажни пророци“ од Блаже Конески.,Лажни пророци,"Лажни пророци – Блаже Конески

Ќе дојде време на лажни пророци
што божем во мое име
ќе ве збираат по плоштадите,
ќе креваат врева до небеси,
ќе се бувтаат во градите.
Немојте да им верувате!
Тие мислат само на себеси.
Бес ги распина внатре
душите да ви ги затре.
Тие варосани гробови!
Не да им станете робови!



",9
168,Кочо Рацин,На 25 ноември 1939 година била испечатена стихозбирката „Бели мугри“ на Кочо Рацин. Ова е една од највлијателните стихозбирки и општо книжевни дела во историјата на Република Македонија.,Денови,"79 години поминаа од нејзиното издание, но нејзиното влијание и актуелност не се намалува, напротив!

Стихозбирката „Бели мугри“ е составена од 12 песни и се фокусира на тешкиот живот, експлоатацијата, желбата за подобро утро, за работниците…

(Првото издание на „Бели мугри“)

Речиси нема човек кој не ги знае (барем) воведните стихови на „Ленка“, „Тутуноберачите“, „Денови“, итн. Целата стихозбирка можете да ја прочитате
тука
.

Во чест на годишнината од објавувањето на оваа антологиска стихозбирка, денес на блогот ја читаме „Денови“.

Денови – Кочо Рацин

Како на вратот ѓердани
ниски камења студени,
така на плешки денови
легнале та натежнале

Денови ли се — денови
аргатски маки големи!

Стани си утре порано
дојди си вечер подоцна,
наутро радост понеси
навечер тага донеси —

ај пуст да е, пуст да би
останал живот кучешки!

Роди се човек — роб биди
роди се човек — скот умри
скотски цел живот работи
за други, туѓи имоти.

За туѓи бели дворови,
копај си црни гробови!

За себе само ’ргај си
за себе маки тргај си —
нижи си ѓердан денови
нижи си алки ковани,

нижи си синџир железен
околу вратот навезен!

",23
169,Ацо Шопов,"Денес е петок, денот кој сите со душа го чекаме, ден кој е прекрасен за читање македонска поезија. Денес изборот падна на песната „Убавината“ од Ацо Шопов.",Убавината,"Убавината – Ацо Шопов

На Л. Личеноски

Ме прогони како жена блудна,
ненаситна, похотна, осамена.
Ме грабнува во прегратка пламена
неизбежно и со сила судна.

И ме фрла со дланката лесна
в чудна игра, в чудно компонирање,
изгаснувам во грч и умирање
и се враќам в живот како песна.

Па со поглед што блика и зрачи,
потонувам до дно во модрината
и кликнувам пак на убавината:
Прострелај ме со своите лачи!

Прострелај ме, па сè нека стивне
без расудок, без празно умување,
и блесокот на тоа лудување,
само твојот блесок нека вивне.



",13
170,Влада Урошевиќ,"Денес е петок, денес е прекрасен ден за споделување македонска поезија!",Поети,"Поети – Влада Урошевиќ

По малку смешни
по малку храбри
прекрасно нецелосни
не донесувајќи го одговорот
на сите прашања
заради неколку збора
што не можат да ги најдат
допирајќи на минување
згради што не постојат
продолженија на инаетот
кој некогаш се вика
сон некогаш љубов некогаш поезија
ги берат ретките цветови
таму каде што утре ќе бидат
заедничките неделни паркови

Слика:
Маргарет Дуроу

",4
171,Матеја Матевски,Денес на блогот читаме и споделуваме македонска поезија!,Дождови,"1. Страв

Пристигаат троми пристигаат уморените коњи на просторот
тој далечен и наслутен шум на заборавениот говор
Тропаат беспрекин сами пред затворените прозорци
изгубено тропаат со нозете тапи без поткови
ти земјо по тебе лизгава и масна земјо мирна
тропаат темно измешани

Каде пред оваа маса пред овој памучен
хоризонт без линии
пред ова темно месо на земјата и ноќта
измешано длабоко месо и густо наеднаш
поплава на очите и на просторите смрт

Каде о каде ти јас ти море шумно и бескрајно
ти монотоно
поле хоризонтално уморено
желно за исправено ветровито разведрување
Каде о каде
ти тесто густо на дождот и земјата
човеку јас
камену во рацете и во очите кал

2. Песна

Од каде о каде доаѓаш ти позната незаборавна
песно ти дете безнадежно ти наивно
стрело од тревите и птицо на калта
сува и бескрајна врвицо низ дождот
врвицо сребрена игрива камењарко
каде ме водиш

Секогаш наслутена во водите и мракот
ти гриво блага гриво груба
нерамнодушно смела
секогаш жилаво месо на земјата и ноќта
гриво остра сабјо немирна на виделото
по сребрената врвица на просторот
како зрак и како светкавица

Па однеси ме па однеси ме велам ти детство
однеси ме ти песно старост вечна и незаборавна
ти најголема илузијо без метафора
прозору неспретно отворен грубо длабок
за сите бои на вечноста

Однеси ме низ овој дожд ти врвицо
за да ме вратиш блага во овој пристан мал
во ова нежно седало на сонот

3. Коњи

Пристигаат троми пристигаат уморените коњи на просторот
(дождови бледи беспатни и неми)
пред јаслите на моите дланови на прозорот

Храно велам хранете се испотени
и влажни од топлата пареа што се цеди
од колковите на ноќта

Игриво зањискајте да вриснеш
скокни ти птицо со заборавените крила
козјонога танчарко кобило преуморена
преку овој прозорец да скокнеме
заедно и во него пак
и секогаш без запирање
по сенестата ведрина на просторот



",58
172,Петре М,Денес на блогот читаме македонска поезија!,Кукавица,"Кукавица – Петре М. Андреевски

Не можејќи да го заборави
својот убав брат,
убавата сестра се стори кукавица

Кукам со години,
кукам со векови
и никако не можам
да превтасам со кукање.

Само во кукањето
болката ми се одѕива.

Овде насекаде
ко порачано за кукање:
за живите нема место,
а за гробови и кукање
место колку сакаш.

Кукам за да не мислам
дека морам да кукам.

Кукам за моите,
кукам за твоите,
не знам колку браќа
имам за кукање.

Кукам за сите,
кукавичини јајца,
не смеам да заборавам
кај сум запрела со кукање.

Не прашајте зошто
за сите исто кукам,
не знам кој заслужил
повеќе за кукање.

Родот не си го знам,
породот не го познавам.

Кукам и се греам
на црните солзи,
на црното сонце.

Црна и јас таму
на сувите гранки.

Во водата се гледа
дрвото на кое стојам,
но не и моето кукање.

А нема поширока земја
од оваа за кукање,
одовде најдалеку
се слуша кукањето.

На куковден ќе заврши
моето кукање.



",40
173,Гане Тодоровски,Денес е одличен ден за споделување и читање македонска поезија! Изборот падна на „Фуснота без повод“ од Гане Тодоровски!,Фуснота без повод,"Фуснота без повод – Гане Тодоровски

Ги оставивме мускулите на село,
ги оставивме легендите, ливадите, лошините,
зареците, клетвите, благословиите,
дотековме како пролетен порој — одненадеж,
за да мy станеме квасец на градот,
за да му станеме озон на градот,
за да му станеме фермент на градот,
за да го помакедончиме Скопје —
Ој, Македонијо, малодушна и кибарна,
кај ти е без нас алот!

Дотековме во град по весници, по cтpyja,
пo телевизори, пo стадиони, no кина,
пo бањи домашни, по чисти клозети, по тротоари,
дојдовме за да дринчиме секој први
пред благајните,
дотековме, дотрчавме, доклинкавме, —
Ој, Македонијо, кај ти е без нас алот!

Ој, Македонијо, градска и социјалистичка,
натема ти го селото обескозено,
обезлуѓено, како по чума поморија,
Ој, Македанијо, сo пет епископи
и илјада икони испокрадени,
Ој, Макадонијо со сојузни министри
и судбина на периферија.
Ој, Македоиијо, со јоги душеци, со терени за
скијање,
со пленуми, со црква автокефална,
со тела самоуправни, со штедни книшки,
со приватни земјоделци, со коли половни,
со сметки девизни, со дефицитарно осигурување
со први домати во Републиката,
со четиринаесет академици, со безброј политичари,
со евтин зеленчук, со таан-алва,
со голем број дипломи и со ниски плати,
со две затворени граници, со трета хипокритска
и четврта замислена, —
Ој, Македонијо на конкурси и конгреси,
на два Илиндена и филмови нетитлувани
на македонски, —
О, Македонијо, пленумска, синдикална,
од лани уште синодална, автокефална,
колку ќе биде платен тутунот годинава?
Колку (кредит ќе ветат банките?
Колку ли уште приватни крчми ќе отвориме?
Колку девизи надвор ќе депонираме?

Ој, Македонијо, со голем број неписмени,
со академија на науките и уметностите,
со беспрекорна грижа за народностите,
со мал тираж на весници, со многу пензии,
колку навистина ќе биде платен тутунот?

Ој, Македонијо, кај ти се селата мијачки?
Кај се Помаците? Кај се ветросаа?
Кај се Егејците? Кај се витосаа?
Ој, Македонијо, распослана од Узбекистан
до Анадолија, Канада и Австралија,
од Балтик до Карпатите,
до немај-каде, до глувчина дупка,
до канцелариите на бирократите.
Ој, Македонијо, не пати за Патакос,
многушто уште ќе доживееме!
Ој, Македонијо, пушти го родот нека се растура
небаре семето Хамово, небаре проколнатици.
Живите треба да живеат, мртвите ќе починуваат
а безработните ќе трагат пo работа.
Ој, Македонијо, науми почит кои мртвите,
збери ги коските на своите закубеници,

коските Мисирковите, коските Цепенковите,
коските Ѓорче Петровите,
прибери ги во Скопје,
покpaj Гоцевите, покрај најсветите,
и крени крај нив паметник
на неродениот Македонец —

Ој, Македонијо,
колку ли уште ни треба
за да те домакедончиме!



",32
174,Анте Поповски,Денес е одличен ден за споделување на македонска поезија! Изборот падна на „Македонија“ од Анте Поповски!,Македонија,"Македонија – Анте Поповски

Еве ја таа проста земја од дволичен камен
и сонце
децата уште незаодени каде откопуваат
лобањи

По градините.
Еве ја таа змеја од пајажина и од води
Мудро слободата кај што ги запишува селските
имиња

Место икони по црквите
И каде летото како судбина
Трае до последниот востанат.
Еве ја таа проста земја од заморено дишење
и од молк

Низ која времето одминува и пак се враќа
Со неа да го сподели лажното траење.
О, еве ја таа проста земја од грч и од чекање
Што ги научи и ѕвездите да шепотат на
македонски

А никој не ја знае.









*
извор на сликата

",26
175,Игор Исаковски,На денешен ден во 1970 година се родил Игор Исаковски еден од најдобрите македонски поети кој за жал нѐ напушти во 2014 година. Во негова чест денес на блогот ја читаме неговата песна „Нека“.,Нека,"Нека – Игор Исаковски

за тебе, љубов

нека ме растураат виолини
нека ме черечат дувачи
сите оркестри нека ме разнесат
додека песни ти пишувам

очите ти ги пијам како жолчка од свежо јајце

нека ме шибаат ветришта
нека ме полеваат дождови
сите непогоди нека ме снајдат
само песни да ти пишувам

очите ти ги бакнувам како прво изгрејсонце после зандана

нека ме убиваат огнови
нека ме тонат поплави
сите душмани нека ми се најдат
само во увото да ти шепотам

очите ти ги сркам како алкохол од папок

нека ме, нека нè
нека сè, нека е

само очите љубов чувај ги да се напијам



31.03.2009 20:59





",43
176,Блаже Конески,Денес на блогот читаме македонска поезија! Изборот падна на „Татковина“ од Блаже Конески!,Татковина,"Татковина – Блаже Конески

Со замислени меѓи
сум ја означил својата татковина.
Сум поставил белеги на сите нејзини граници
и на сите стратегиски точки:
на тераси над реки, езера и над морскиот брег
кај што сум седел долго со пријатели
во летни вечери,
при чашка црвено вино.
На пазаришта со раскошни бои и опојни мириси
од есенското обилие.
На планински врвови
кога низ проретчени облаци
се открива поглед во далечни предели.
До кај што сум ја пренесол својата љубов,
дотаму е мојата татовина.
А вие, еј!
На што сте смислиле да ја сведете?!



",9
178,Петре М,"Иако летните одмори полека се ближат кон својот крај, сепак има уште малку време да се искористат летните денови за да се отиде некаде на одмор. Затоа денес на блогот читаме една прекрасна песна „Летување“ од нашиот великан Петре М. Андреевски од неговата најпозната, а нашата најсакана збирка „Дениција“.",Летување,"Летување – Петре М. Андреевски

Таа ce појавуваше од секаде
и ги соединуваше
бродовите со морето, морето со копното.
На летните спијачи им пушташе бубачка во сонот
и тие од тој ден почнуваа да живеат
со телата дома, a co главите покрај морето.
Ако кажеше нешто требаше сите напамет
да ги учат нејзините зборови,
оти во нејзиниот глас можеше да ce смести
сета моја татковина.
Ако појдеше на пазар
требаше да поскапи зеленчукот,
ако замижеше можеше да ce стемни и на пладне,
ако ce преместеше подалеку
требаше и плажата да ce премести,
ако ce вратеше дома требаше да заврши летото.
Нејзината воздишка беше граница
меѓу раздуваниот жар во јужните овошки
и успаната вода во зимските метали.
Таа беше причина за сите срцеви заболувања,
оти cè беше во движење кај што ce движеше таа.
Поетите пишуваа дека нејзината убавина постои
во сиот народен фолклор
во секој пламен, на секое знаме.
Таа ce појавуваше од секаде
и мојата брсјачка нежност ја споредуваше
со прошетките на војникот
посред друмот од куршумот.



",40
179,Влада Урошевиќ,Денес на блогот читаме македонска поезија! Изборот падна на „Залез во градот“ од Влада Урошевиќ!,Залез во градот,"Залез во градот – Влада Урошевиќ

На зајдисонце градот страда од губење рамнотежа:
се наведнува по малку секоја улица.
Сенки од смола и стакло врз плоштадите лежат
и децата преку нив играат прескакулица.

Мушички во воздухот: воздухот е пегав.
Пожар во оранжериите. Стакларницата гори.
Еден пајтон напразно низ блесокот бега.
Велосипедистите се само сјајни метеори.

Заоѓа сонцето и градот страда од главоболие:
прозорците ги фаќа маларична треска.
Збива во оган паркот штотуку полиен.
Лековите в аптека како предупредувања блескаат.



",4
180,Раде Силјан,"Денес на блогот читаме македонска поезија, изборот падна на „Лажно време“ од Раде Силјан.",Лажно време,"Лажно време – Раде Силјан

Си имаме море несолено
Си имаме поле неорано
Си имаме народ за броење
Си имаме жени доилки
Си имаме семе изртено

Сѐ си имаме
И време за распродажба
И деца за прокуда
И сонце што не заоѓа

Си имаме море несолено
Си имаме многу татковини
Сѐ си имаме
А утре
Можеби народ ќе немаме



",60
181,Никола Јонков Вапцаров,Денес на блогот една прекрасна песна од Никола Јонков Вапцаров!,Земја,"Земја – Никола Јонков Вапцаров

Таа земја
сега што ја чекорам
таа земја
в пролет што ја буди југот
таа земјa
своја не ја знам
таа земја
простете е туѓа!
Рано тргам
по фабрички друм.
Безброј рубашки
се тискаат
се ројат.
Слеани сме со раце
со ум
но земјава… сепак не е моја!
Над мојата земја
в пролет сјај се плиска
водопади грмат
од сонце набликнато.
Ја сеќаваш в срце
ти неа за блиска
и гледаш кај скокум
безброј цвеќа никнат.
Над мојата земја
до небото Пирин се крева.
Боровите в бура
илинденски приказни пеат.
Над Охрид модрината
во просторот се слева
а подолу уште
на Егејот далги се леат.
Сал ќе си спомнам
и крвта в миг ќе сјури
вo срцето
кое се топи во спомени нежни.
Мој роден крај! Крај личен.
Лулан в бури
поен со крв
среде витлавици мрежни.



",65
182,Кочо Рацин,"На денешен ден во 1943 година, Кочо Рацин, еден од најзначајните македонски поети, бил смртно застрелан додека се враќал од партизанската печатница од страна на човекот кој чувал стража на пристапот кон печатницата.",Елегии за тебе,"Смртта на Кочо Рацин не е разјаснета до крај. Според едни извори се вели дека се работи за несреќен случај бидејќи Кочо Рацин поради својата наглувост не го чул повикот да запре и да се идентификува, а според други извори тој намерно бил убиен поради неговите ставови и фактот дека се спречкал со многу помоќни фигури.

Незаборавна е приказната за неговите последни зборови. Имено кога бил застрелан на Лопушник, тој кажал: „Кажете ѝ на мајка ми нека не жали оти сепак ние ќе победиме.“

Тој бил борец и не се откажувал од своите идеали и верувања. Неговата збирка „Бели Мугри“ е едно од најзначајните стихозбирки и дела во македонското творештво. Речиси и да нема човек кој не знае да изрецитира стихови од неговите најпознати песни како „Денови“, „Тутуноберачите“, „Ленка“, итн.



Блаже Конески за Кочо Рацин: „
Во Рацин имаме најиздигнат македонски народен интелектуалец од неговото време, најкултурен наш човек. Тоа што го рекол и како го кажал Рацин за богомилите не можеше да го постигне тогаш ниеден друг македонски интелектуалец. Чест му чини на Рацин дека тој од обичен работник – грнчар со упорно самообразование се издигна така високо.“

Најверојатно никогаш нема да дознаеме што навистина се случило таа кобна ноќ, но со сигурност знаеме дека стиховите на Рацин никогаш нема да избледат и дека Македонија вечно ќе го слави неговото име и неговото творештво.

Денес, во чест на годишнината од смртта на овој великан, на блогот ја читаме „Елегии за тебе“.

Елегии за тебе – Кочо Рацин

1.
Вчера си појдов, наминав
низ таја гора зелена
под тија буки високи
по ќилим сенки широки.

Одев со глава замаен
наведнат, мртов, зачмаен,
одев со грутка на срце
и каракамен на гради.

Деј гиди горо зелена!
Деј гиди водо студена!
Пилците пеат – ти плачеш,
сонцето грее – ти темнеш.

Ако ги криеш коските
на дели млади јунаци
тука што лежат по тебе
за тија темни дубрави –
зошто ги таеш песните?
Зошто по тебе дрвјата
и на дрвјата гранките
и на гранките лисјата
шумолат скришно таговно?

2.
Таму горе на небото
зора руди, земја буди,
ден морави шири крила
и алова точи свила,
таму зора црвенее –
мое срце ми црнее.

Ископајте длабок бунар
извадете ладна вода
натопете лути рани
да не горат, да не болат.

Зоро златно и румено!
Зоро слатка посестримо!
Ти изгреваш на далеку –
да ли еднаш ќе изгрееш
силно, силно, дури милно
над долови и над гори
над полиња и над реки
над мојата татковина?

3.
Два брега – двата стрмнини.
А од брег на брег танок мост.
Под мостот вода морава –
тече и мие ранава.

Тече од векот вековит
и нова и сè понова,
тече, а тука маките
сè стари и сè постари.

Тече и влече со себе
сичко што стои пред неа,
а на брегови животот
чмае у троскот зараснат!

Течи ми водо студена!
Течи си – рони брегови!
Течи – и нам низ срцето
нели и крвта ни тече?

4.
Скотски е, скотски живот аргатски
у темно заѕидан,
до скот сме сниско попритиснати
на овој свет убав.

Кој ни ги скрши белите крилца
крилца на галаби бели?
Кој ни замати извори бистри
извори на души чисти?

И кој раздвои, и кој раздвои
човек од човек со ѕид?
И кој направи, и кој направи
човек на човека роб!

Та човек од човек
да страда
и тегне
и бега
од лулка до гроб!

5.
Ти да знаеш, паметуваш
и ем да си на ум имаш –
работник си – и работник
ти ќе паѓаш и се дигаш.

Луњи ли ќе пусти дојдат
сонце ли ќе јасно грејне –
патиштата, патиштата
пред тебе се на борбата.

Како смртта вечна што е
така борба долго трае.
Но од смртта е посилна
по патиштата борбата!

6.
Исцедете, ограбете
пот и труд и меса голи,
уста пуста затворете
да не каже оти боли.

Очи црни ископајте
да гледајат не давајте,
раци машки прекршете
срце лудо наранете.

Угаснете и светлини!
Мрак да биде – каракамен.

Има, има – в темнината
нешто живо пак да свети:
има болка на душата
има души наранети.

Болка боли – болка гори
болка тече, душа мори.
А болката кога свети –
тешко, тешко, тешко клети!



",23
183,Анте Поповски,"Денес повторно читаме македонска поезија, а овојпат изборот падна на „Секој саме“ од Анте Поповски.",Секој саме,"Секој саме – Анте Поповски

Има една песна што уште никој не ја чул,
има една песна што уште никој не ја знае,
тиха, црна, морничава…

Има една песна што уште никој не ја испеал
но еднаш сите ние секој саме ќе си ја испееме
секој сами ќе си се – отпееме…

Има една песна која уште никој не ја чул
зашто е тоа само твоја песна.



",26
184,Ацо Шопов,"Повторно е на ред рубриката за споделување македонска поезија. Денес повторно читаме македонска поезија, овојпат една прекрасна, меланхолична песна „Го барам својот глас“ од Ацо Шопов.",Го барам својот глас,"Го барам својот глас – Ацо Шопов

Го барам својот глас во молкот див на морето,
оно се скаменува.
Во жолтата пустина на есента го барам,
она зазеленува.
Моите раце не се мои раце
(моите раце се прсти на месечината).
Моите очи не се мои очи
(моите очи, очи за далечината).
Мојот збор е тврда вилица на времето
што ’рти по нивјето со заби на семето.



",13
185,Влада Урошевиќ,"Петок е прекрасен ден за споделување македонска поезија, денес изборот падна на една прекрасна песна од Влада Урошевиќ.",Нерамнотежа,"Нерамнотежа – Влада Урошевиќ

Се наведнува се наведнува нешто без престан
се наведнуваат ѕидови дрвја кули неба
напразно птиците мазниот ветар го гребат
се наведнуваат предели да ти се заврти свеста.

Нерамнотежа владее меѓу ѕвездите во вселената
паѓаат некои не можејќи да го издржат тој напор
се лизга Архимед отпуштајќи го од рацете стапот
се наведнуваат артистите се наведнува сцената.

Цврстите предмети сè уште стабилноста ја чуваат
но достатно е навечер само очите да ги склопите:
и дигалките и нишалата и светилниците и телескопите
се наведнуваат се наведнуваат се наведнуваат.







",4
186,Блаже Конески,"Утре е неработен ден, но сепак денешниот ден мора некако да се протурка. 😀Шегата настрана, денес на блогот споделуваме и читаме македонски стихови, затоа што секој ден е прекрасен ден за споделување македонска поезија.",Кошмар,"Овојпат изборот падна на „Кошмар“ од Блаже Конески.

Кошмар – Блаже Конески

Што тажно да заспиваш сам
По ноќ на желби и трескот.
Јас таа тага ја знам.
И зошто тогаш сиот баран блескот
И сета веселба барана?
И зошто, повеќе од тоа, благост
Во погледот и зборот наш
За час макар дочарана?
Ах, зошто, зошто?
кога се враќаме ти пак си студна.
Разочарана
Се леди од тебе душава блудна.
Јас сум груб,
Јас сум луд
Од тој студ!
Не, нејќам јас да биде така.
Ме дави сува рака.
Јас страдам дека сум сам,
Во кошмар дека се губам —
А сакам да љубам,
Сакам да љубам!



",9
187,Петре М,"Понеделник можеби и не ни е најомилениот ден поради тоа што мораме да се вратиме на работа или училиште, но за среќа тука се прекрасните македонски стихови кои секогаш ни го разубавуваат денот. Денес изборот падна на „Има денови“ од Петре М. Андреевски.",Има денови,"Има денови – Петре М. Андреевски

Има денови
кога јас не сум овој овде:
лицето друг ми го носи,
нозете друг ми ги користи,
па дури и моите зборови
некој друг ми ги кажува.
Јас само по нешто слушам
и само по нешто гледам,
а никој не смее да ми каже
зошто сум скаран со себеси.

Има денови
кога небото се шета поземи
и сонцето ми изгрева под колената
и кога јас одам на една страна,
а мојата сенка – на друга.
Тогаш слушам само плач и викоти,
но јас никаде не гледам никој
и никој не ми може ништо.
Само удирајќи така бесно рикајќи,
како дотечена слепа река
што сè пред себе руши и путоши.

О, избегнувајте, ќе ве молам,
избегнувајте ги тие денови
да ме сретнете, да ве сретнам.



",40
188,Ацо Шопов,Денес е Светскиот ден на поезијата. Прекрасна можност да споделиме прекрасни македонски стихови. Денес ја споделуваме и читаме „Ветрот носи убаво време“ од Ацо Шопов.,Ветрот носи убаво време,"Ветрот носи убаво време – Ацо Шопов

Ветрот носи убаво време.
Вилнее, јачи во нас.
Ветрот носи убаво време.

Убавото е убаво и поминува.
Останува тагата.
Понекогаш она нè обзема полека,
легнува на нашите очи,
и густо напластена
погледот ни го смрачува.
Тогаш нешто страшно тегобно и болно,
нешто големо и наше, непојмливо за другите
нè измачува.

Но некогаш тагата нè докоснува како трепетлика,
како измаглина над жуберлива река
крај која стоиме загледани бесцелно и немо.
Тогаш сите предмети прилегаат на сказна
па велиме: невозможно, колку е сè убаво.

Ветрот вилнее и јачи.
Ветрот носи убаво време.

1957.



",13
189,Матеја Матевски,"На денешен ден, 13 март 1929 година, роден е големиот македонски поет – Матеја Матевски. Во негова чест, денес на блогот можете да ја прочитате неговата песна „Ѕвона“.",Ѕвона,"Ѕвона – Матеја Матевски

Некаде ѕвони. Некаде далеку ѕвони.
Звуците се бранови на ветрот
низ тревите подгонети.

Некаде ѕвони. Продолжително остро и нежно.
Глуво е сѐ. Сал ритамот
плиска по брегот на железото.

Некаде ѕвони. Шибни ме високо и бездно.
Бегајте низ кавезот звучен
глуво и безнадежно.

Некаде ѕвони. Малечок ѕвонам и врискам.
Сѐ е затворено. Опчинет
за звуците сум виснал.

Некаде ѕвони. Удри ме. Колку сум храбар а питом.
Време, удри и ти по споменот
грубо и незаситно.

Некаде ѕвони. Премногу дамна и сега.
Сѐ боли, небо. По тревата
на звуците познати легни ме.



",58
190,Блаже Конески,"Генерално земено, снегот предизвикува радост кај луѓето. И кај децата и кај возрасните. Има нешто магично во целата снежна атмосфера која предизвикува некакво чувство на мир, хармонија и среќа.",Снег,"Со оглед на тоа што годинава конечно се израдувавме на снег, денес на блогот можете да ја прочитате песната  „Снег“ на великанот Блаже Конески.

Снег – Блаже Конески

Завева белиот
снег
неколку привични пата.
Долу пред мојата врата
гинат белокрили јата
тихо во спокој мек.

Белиот небесен
снег
реди еднолична сказна,
дека е душава празна,
сама пред осуда мразна –
кажува белиот
снег
.

Шепоти: сам си, сам.
А јас се спремам назад,
нозеве пак да газат
патишта што се мразат –
до денот, што го знам.



",9
191,Петре М,"Денес е 21 февруари, Меѓународниот ден на мајчиниот јазик, а тоа е совршен повод и прекрасен ден за споделување македонска поезија. Денес на блогот прочитајте ги стиховите на великанот Петре М. Андреевски.",Тешко мене,"Тешко мене – Петре М. Андреевски

Мене да ме нема, тебе што те немам,
тешко тебе, тешко мене:
веќе ми се расипа лицето од плачење,
земјата не може солзите да ми ги собере.
Сега само ноќта ми е доделена,
да бидам светулка што не гледа
дека светлината ѝ служи за гледање,
да знаат сите што знам и што не знам,
да не можам да скријам ништо од никого
и сите да се плашат од мојата вистина.
Тешко кого вистината го лаже,
тешко кому срамот му откажува,
тешко и на тој што нема како
да си ја намали својата тежина.
Сега и сонцето не ми влегува в соба,
оти знае дека и ти не си во собата.
Тешко на куќата што не се одѕива,
тешко и онему што не знае за тешкото,
тешко мене, тешко тебе:
младоста да си ја изминеш,
а староста никаде да не си ја сретнеш.
Веќе сè ми е поместено, преместено,
(ти ме чекаш, а јас никого не чекам)
сè што носам, ќе ме износи,
но тешко тој што има многу тешко
и тешко тој што нема,
тешко кому слободата му ги остава
само нејзините пранги и окови,
тешко мене дури ти ми тежиш,
тешко кога и убавото е страшно.
Што не можам на јаве, можам во сонот
и за мојата тежина и за твојата,
но тешко и онему што има многу за можење.
Пламенот не е само она што се гледа,
па тешко онему што го толкува однатре:
не го запознал горењето, туку тој што гори
и изгорел, се изгорел или слеп се вратил.
Тешко кому жалта му е обврска,
тешко кому не му тежи тешкото,
тешко тебе, тешко мене.



",40
192,Гане Тодоровски,"Денес е петок, прекрасен ден за македонска поезија, па така на блогот можете да прочитате една прекрасна песна на Гане Тодоровски посветена нашиот прерано заминат Тоше Проески.",Еден човек,"Еден човек – Гане Тодоровски

За Тоше Проески

Има еден има еден
Многу многу многу човек –
Белки цело човештво?!
Чунки живо божество?!

Има еден има човек
Од човека почовек е:
Прецедена човештина!
Препечена убавина!

Топлината на душата
Ти ја дава да се згрееш;
Бистрината на главата
Ти ја дава да успееш…

Тој со зборови те гледа,
Тој со очите ти збори –
Малкузборник – многусторник
Те облекува во грижи.

Го сретнеш ли, ти среќата
За цел живот ќе ја имаш,
Го видиш ли – видовит си,
Го снема ли – тешко тебе!

Има таков многучовек,
Твоето е да го бараш.

",32
193,Ацо Шопов,Денес на ред е македонската поезија која никако не смееме да ја запоставиме. Денес ја читаме „Старо купувам“ од Ацо Шопов.,Старо купувам,"Старо купувам – Ацо Шопов

Старо купувам, старо купувам,
стари алишта, стари пискули,
старо железо, стари љубови,
старо купувам.
Купувам стари дребности,
непотребности,
чевли излижани, ризи износени,
среќи одсреќени,
старо, старо, старо купувам.
Купувам стари секидневности,
мали и големи ревности,
стари елеци во долапите,
стари котли на огништата,
стари саѓи на совеста,
стара ’рѓа на соништата.
Старо, старо, старо купувам.
Купувам стари секидневности,
мали и големи ревности,
стари љубови, стари среќи, стари гревови,
купувам стари радости, стари младости,
старо, старо, старо купувам.
Старо купувам, старо купувам,
стари алишта, стари пискули,
стари надежи, стари љубови.
Купувам стари секидневности,
големи и мали здодевности,
стари грижи, стари патила,
стари гревови, стари чесности.
Старо, старо, старо купувам,
стари среќи, стари љубови,
стари радости, стари младости,
купувам стари алишта.
Старо, старо, старо купувам,
старо за нови сврталишта.



",13
194,Никола Вапцаров,Денес повторно на ред е споделување на прекрасна македонска поезија. Изборот падна на „Проштално“ од Никола Вапцаров.,Проштално,"Проштално – Никола Вапцаров

На жена ми…

Понекогаш ќе идам в твојот сон
ко нечекан и далек гост…
Ти, не ме оставај на патот, вон,
Од порти истај го лостот!

Ќе влезам тивко, кротко ќе си седам
Крај тебе, в мракот втренчен, да те гледам сам!
И кога наситен ќе запрам да те гледам,
Ќе ми те бакнам и – ќе заминам.



",55
195,Богомил Ѓузел,"Никогаш не е доста од македонска поезија. Секој ден е прекрасен ден за споделување и читање македонска поезија. Денес изборот падна на „Твоите пет минути“ од Богомил Ѓузел, исклучително прекрасна песна!",Твоите пет минути,"Твоите пет минути – Богомил Ѓузел

Постојат пет минути во некој час
што не можеш да ги издржиш, а мораш –
би излегол надвор, би врескал, би се смеел
но не смееш поради другите или поради себе

место тоа седиш в училница грицкајќи нокти
чекаш на ред, маршираш во строј спиејќи
се возиш во автобус како во вселенска кабина
палиш уште една цигара на некој состанок

а тој се одолжува зад таа цигара и другата
и петте минути стануваат цел час
часот ден, денот месец, година итн.
дур не ти се убие желбата да врескаш и плачеш

а кога конечно ти успева да излезеш незабележано
во тебе сепак сите одеднаш се вртат
како да си излегол од нивните животи
а не само од својот.



",18
196,Петре М,Денес е прекрасен ден за споделување македонска поезија. Денешниот избор е „Петто писмо“ од Петре М. Андреевски.,Петто писмо,"Петто писмо – Петре М. Андреевски

(
Од циклусот
Пет љубовни писма
)

А те барав во учебниците, те барав низ вековите,
во заседите на ветрот, во прангиите на зимите,
во неразбраниот срам на хоризонтот пред зајдисонце,
во неразбирливиот копнеж на ракатката – тутун,
што се дипли и оддиплува меѓу прстите,
во раскуќената светлина од слепите и мртвите,
во рамнотежата меѓу минатите дни и идните ноќи,
во ропството на душата од дувачите на стакло.
Те барав во нагласокот од непознатите јазици,
во отседланите вечери и празните постели сред поле,
во вчудовидената јаглика на увото на билјарките,
во интерпункцијата од говорот на уплаканите деца.
Те барам во жестоката можност за обединување
на мојот раштркан народ,
во стракот киселица, во неупотребениот воздух,
што ги караше и миреше соседните села,
покрај наковалните од жешките и женски пладниња
меѓу овошките упатени кон својата сезонска цел,
во иглата што го зашиваше темното и светлото.
Те барав, наслушнувајќи го подземното тапанче
што беше срцето на успаните жетвари.
Те барав зад небото, во небеските кртечини,
во непрочитаниот струјомер од угаснатата светулка,
во атентатите од моите луѓе на моите луѓе,
во непроучената постојаност на страните од светот,
непроучена, а разбрана како постојана денгуба.
Те барав во незавршениот страв на ѕвездата што паѓа,
не можејќи ништо да допре во просторот.
Те барав, те барав, во сè и сешто,
Те барав, а барајќи можев само да те сретнам,
но не и да те најдам, но не и да те најдам.

",40
197,Гане Тодоровски,Делнично будење на градот – Гане Тодоровски,Делнично будење на градот,"Наутро, катаутро, вријавец, по улиците,
се запоточува река од луѓе,

отспани, недоспани, зловолни, шеговити,
гладни, појадени, намирисани, небричени,
добродушни, немиени, потстрижани, болни,
куци, мамурни, брзоплети, тажни,
кашличави, песнопојци, доодени,
Па,
исчезнуваат како во тло песокливо
бргу-бргу некаде помеѓу 6-те и 8-те часот.

Почнува делникот еднолично и ненаметливо
како најпозната но сепак пријатна мелодија!

Секој кон своето:

Пожарникари, милиционери, гинеколози,
свештеници, семкаџии, келнери,
улични метачи, народни пратеници, студенти,
инкасанти, столари, продавачи, ѕидари,
софисти, спортисти, адвентисти,
мизантропи, крадци, писатели,
медиокритети, нарциси, хипокрити,
филистри, дрдорковци, шмеќари,
доброволни дарители на крв и латентни убијци,
есеисти, голмани, композитори,
неротки, сифилисти, филателисти,
конјуктуристи, кондуктери, проститутки,
судии, дреари, прекупачии, еквилибристи, директори,
вратари, телефонисти,
секој ден тие па тие,
секој ден тие па тие,
– едни та исти,
едни та исти!



",32
198,Ацо Шопов,"Секогаш сум била од оние луѓе кои ја сакаат тишината. Секогаш сум се согласувала со ставот дека тишината може да говори погласно од илјадници зборови. Понекогаш тишината е она што ни треба, а понекогаш тишината е она што нѐ издава.",Во тишина,"Во чест на прекрасната, а понекогаш меланхолична тишина, денес на блогот ја споделуваме прекрасната „Во тишина“ од Ацо Шопов.

Во тишина – Ацо Шопов

Ако носиш нешто неизречено,
нешто што те притиска и пече,
закопај го во длабока тишина,
тишината сама ќе го рече.



",13
199,Игор Исаковски,"Дојде есента, а со неа и меланхолијата, дождот и сѐ поголемата желба да се чита поезија. Некако во доцните вечерни часови најмногу прилега да се чита прерано заминатиот Игор Исаковски, кој со своите искрени стихови и прекрасна поезија размрдува по нешто во сечија душа.",Ноќта добива крилја,"Ноќта добива крилја – Игор Исаковски

ќе се сретнеме малку пред полноќ,
за мирно да го пречекориме прагот:

ми ја држиш дланката…
одиме низ тесни калдрмисани улички,
од некаде навева звук на кларинет:
месечината се бои портокалово, тебе ти руменеат усните.

го одлагаме бакнежот, ноќта добива крилја…



14.07.2012, 23:44

Извор.

",43
200,Блаже Конески,"Есента веќе дојде на голема врата и за многумина, ова е најубавото годишно време. Пеколните температури се зад нас, а на сцена стапуваат прекрасните и топли џемпери и долгите ветровите и дождливи ноќи кога стуткани во јорган читаме книга додека пиеме кафе, чај или топло чоколадо. По тој повод денес на блогот песната „Починка“ од Блаже Конески која во себе некако како да носи дел од таа есенска меланхолија.",Починка,"Починка – Блаже Конески

Есенва е мирна, просветлена сета.
Човек сака негде далеку да шета.
Убавино, ти ме заморуваш веќе.

Сè ќе минам кое со возбуда мами.
Има такви места каде што сме сами.
Убавино, ти ме заморуваш веќе.

Смирноста е мудра, страсноста е глупа.
Ќе седнам во паркот на некоја клупа.
Убавино, ти ме заморуваш веќе.

И долго ќе седам, со цигара во рака.
Вечерта што иде ќе ја чекам така.
Убавино, ти ме заморуваш веќе.

(Сликата е дело на
Мики Такахаши
)

",9
211,Блаже Конески,Убавите жени – Блаже Конески,Убавите жени,"Убавите жени во мојот народ
тие брзо прецутувале
како цут од кајсија
како мајски јоргован.
О неправда!
Тие им припаѓале на неизбрани мажи,
нивните коси дење сплетени во прцлиња
ноќе распуштени по градите и колковите.
Нивниот постап на препелица
набрзо го сопинала унечка,
нивната младост поминувала
како мирис на липа што го одвева ветрот.
Набрзо тие седнувале на порта
со наведната глава и издадени коленици,
со нечујна издишка.
Убавите жени, несреќните жени
тие брзо прецутувале
како цут од кајсија
како мајски јоргован.



",9
201,Петре М,"Денешниот дождлив и бавен ден кај многумина предизвикува романтично расположение. Во таа насока, денешниот избор за македонска поезија на денот падна на прекрасната песна „Тркалезни форми“ од великанот Петре М. Андреевски! Уживајте!",Тркалезни форми,"Тркалезни форми – Петре М. Андреевски

(
Пофалба на жената
)

Тркалезни ти се очите
и местата од кај што ме гледаш,
управувајќи со моите движења.

Тркалезна ти е устата
што ги оданочува зборовите
и што ја прославува насмевката.

Тркалезни ти се рамената
и тркалезен ти е вратот
што е единствено скеле од каде
сета татковина е видлива.

Тркалезни ти се дојките
што се подвижни камбанарии
и подигнати пушки од заседа.

Тркалезни ти се брадавиците
и медното саќе на нив
и млечниот рудник, првата почва,
првата средба со исхраната.

Тркалезни ти се слабините,
тркалезно што се шират,
рамномерно што се враќаат.

Тркалезна ти е половината
и ветрот што се врти околу неа,
како колцето околу оската,
како преѓата околу вретеното.

Тркалезен ти е папокот
што е лузна на раѓањето
и сеќавање на точката
откај што тргнал животот.

Тркалезни ти се колковите
од кои се одбива светлината
што е единствено вратниче
за во мракот и за в помрачина.

Тркалезни ти се колената
што ги чекам да ми проговорат
и тркалезни ти се петиците
што те одделуваат од земјата.

Тркалезна ти е прегратката
кога ме љубиш, кога те љубам
и тркалезна ти е солзата
кога од мене се разделуваш.

Тркалезна ти е трпезата
на која ручаш и вечераш,
а и лебот и садовите,
ко трпезата се тркалезни.

Тркалезно ти е јаболкото
што го честиш со устата
и тркалезно е виножитото
во лубеницата што ја отвораш.

Тркалезна е водата
што ја зафаќаш со грстите
и водата кога ти прави место,
помагајќи ти да се искапиш.

Тркалезно е и семето
што го засејуваш во нивата
и тркалезен е надолу патот
по кој слегува неговиот корен.

Тркалезно е сонцето и сончогледот
што изгрева заради тебе,
заради твоите тркалезни форми
без кои и јас не знам кај би гледал.



",40
202,Гане Тодоровски,Денес е 8. Септември – Денот на независноста на Република Македонија!,Нашинска,"Да ни е жива и здрава нашата држава, долговечна и просперитетна! Во чест на празникот, денес на блогот прекрасна македонска поезија. Со оглед на денот и поводот, изборот падна на „Нашинска“ од Гане Тодоровски!

Честит 8 септември!

Нашинска – Гане Тодоровски

Да ни е да сме доста
колку за да се разбистри небото
над Бистрине, Корабине-

Да ни е да сме доволно
колку за да се довардиме
покрај Вардарине и Струмине –

Да ни е да сме мерата
колку за да се прелееме
од колено во колено до крај истрајвекот-

Малцичка сме ли ете па што
малцичка божем а веќе со векови
по стопати по севезден нè пребројуваат

Но ние сме како што сте како што се
И покрај сè и покрај сè
колку сме толку сме токму сме!



",32
203,Анте Поповски,Секој ден е преубав ден кога станува збор за споделување македонска поезија! Денес на блогот можете да се опуштите и да уживате во македонски стихови. Изборот падна на „Од сина тишина зборови“ од Анте Поповски,Од сина тишина зборови,"Од сина тишина зборови – Анте Поповски

Од сина тишина создавав зборови
и од зборови Те создавав Тебе
Те поведов низ младоста, низ цел живот
една по една да ги собираме трошките
на кои постапно се распаѓавме.

Сега, легнувајќи во самите корени
на новиот век
се загледуваш во мене
и ги згаснуваш една по една
ѕвездите во моите очи.
Така, обезѕвезден, влегувам во предел
на света бессоница,
во предел на морничав студ.

О, поезијо, девојко со вкус на вечност.



",26
204,Игор Исаковски,Среда е прекрасен ден за споделување на македонска поезија. Се надевам дека ќе уживате во денешниот избор од поетот кој за жал прерано нѐ напушти!,"Кршење, прекршување","Кршење, прекршување – Игор Исаковски

моментот кога се прекршуваш
низ себе: како бои од виножито
низ призма, како звук на стакло
врз мермер. боли моментот, доаѓа
ненајавен а очекуван. и ти доаѓа
да пееш, да се смееш, да танцуваш,
да не мислиш на себе додека
се прекршуваш.

па го фаќаш првиот воз
кон заборавот, со карта
во еден правец, без багаж.
би сакал да мислиш – без багаж.

пејзажите низ кои поминуваш
се совршени огледала на твојата
појава, на твојата душа, на твојот
божем незаинтересиран лик.
те клопоти возот, до првото
пристаниште: морето те повикува
со својата занесна бескрајност.

низ прекршувањето
на морските капки
гледаш виножита;
некаде далеку татни,
небото се крши.



",43
210,Гане Тодоровски,Скица за првото писмо до Ема Гермова – Гане Тодоровски,Скица за првото писмо до Ема Гермова,"Родена за да се родиш на мојот љубовден
И прв и последен, јас Те именувам МОЈА!
До тој ден те прижелкувам по севезден
И дните стопати до прекапнување ги бројам.

I love You, Я люблю тебя, Ich liebe Dich,
Како ли уште треба да речам дека Те сакам?
Колку е збунет овој недовршен стих
Пред една чуденка, пред молкот на саканата!

Зборот го болувам, болот го зборувам,
Не го преболувам, не го прегорувам,
И ќе ме сотрат еден ден чинам
Или убавите жени или лошите вина.

Малку ни остана за да младуваме
Песно, ко најверен пес што ме пазеше
Од сите јадови што ги јадувавме
И од радостите што ги радувавме
Ние – непобедниците непоразени!

Зборови скудни, вие предавници мили,
Речете и:
За Тебе сме сочувани низ сите Харибди и Сцили
Во чувствата на оној што треба да е твој,
Твој во најсвидните денови неспокој.



",32
205,Петре М,"Денес е прекрасен ден за споделување поезија, особено кога станува збор за Петре М. Андреевски! Уживајте! ❤",Прво писмо,"Прво писмо – Петре М. Андреевски

(Од циклусот
Пет љубовни писма
)

Ништо не е повидливо
и ништо не е поприсутно од твоето отсуство:
ни детските шепоти што ги откривав
во сеидбите на дождовите,
ни закажаната бура во пајажините
од крајпатните меанчиња,
ни воздушните патишта, осветлени од ластовиците
ни она што добива форма само во мојот слух,
ни мојот слух додека во него задоцнетиот штурец
го навиваше својот ноќен часовник,
ни родилните маки на фрленото семе,
ни разгорениот пожар на главата од петелот
додека бега од сенката што слегува од небото,
ни просторот што ми остана меѓу твоите раце,
меѓу твоите два припека,
ни змијата што го возбудува врвот од житата,
ни снежните намети и налети во афионовите полиња,
ни пламенот што надојдува, како есенска магла,
во низата од пиперките,
ни љубовта и омразата меѓу клучот и катанецот,
ни притаената светлина во купениот кибрит;
ништо не е повидливо од твојата трага
пред мене и зад мене, со мене и во мене.



",40
206,Блаже Конески,"Денес на блогот повторно прекрасна македонска поезија. За поубав ден, денес изборот падна на „Себесоздавање“ од Блаже Конески.",Себесоздавање,"Себесоздавање – Блаже Конески

Така, со заемни ситни притворства,
за да се покажеме,
сигурни дека ќе минеме неоткриени,
го градиме ние ден за ден,
дури со години,
подобриот дел од себеси.
Потоа како лута зима
неочекувано вистината доаѓа
и останува
да виси во воздух
уште малку,
призрачна,
таа наша лична зграда.
Урнат е нашиот привид.
Доцна
да се измислуваме наново.



",9
207,Славко Јаневски,"На 16 јуни 1943 година, кај селото Ваташа, 12 младинци биле стрелани од страна на бугарската војска, под изговорот дека им помагале на партизаните. 12 млади луѓе го загубија својот живот и тие се само уште една страница во тажната македонска историја.",Цветови,"Во нивна чест, Славко Јаневски ја пишува песната „Цветови“, која мене лично ми е една од најдрагите и најтажни македонски песни. Затоа и денес изборот за македонска поезија, падна токму на цветови. Имено, подолу можете да ја слушнете и песната „Цветови“ од Зафир Хаџиманов. Тој ги претвора овие стихови во музичка композиција, чија музика е подеднакво тажна како и стиховите.

Цветови – Славко Јаневски

В Тиквешко негде, в некое село,
кај в слана тивко венеше цвете,
– убија дете.

Последна солза од око капна…
кога на ридот есента стапна,
в крви се изми утрото бело.
И кога в зраци челикот светна
последна мисла ко птица летна:
„Мајка ми сама остана в село”.

О, детски очи!
Криевте в себе небесно катче…
Румено крвје течеше в жили
в радост без почин…

Кај око детско натопи земја
гороцвет никна, разлиста пролет,
кај крвта врела растопи слана
црвена роза закити поле.

Мајската роза и цветот модер
в миризма молат:
„Закити, друже, огнена пушка
со цвеќа млади,
па напред појди и други деца
брани со гради”.

В Тиквешко негде, в некое село,
кај в слана тивко венеше цвете,
– убија дете.



„Цветови“ – Васил Хаџиманов

",5
208,Цане Андреевски,"Еден читател на блогот реши да сподели македонска поезија која му се допаѓа и мисли дека треба да биде на блогот, па затоа денес и ја споделувам оваа прекрасна песна од Цане Андреевски. Доколку и вие имате идеја или желба да видите одредена македонска песна која ви се допаѓа, слободно можете да ми пишете!",Човек седи крај езеро,"Уживајте во македонска поезија и имајте убав ден!

Човек седи крај езеро – Цане Андреевски

1.

Оставете ме само за миг
сред ова сино поле неорано,
над кое кружат бели птици
како нени очи на небото.

Тука денот е син
и дождот златен врне.
Оставете ме тука сам
во оваа течна градина
што зрее под сводот на
тишината.

Овој дожд ми мириса на празник
кога просторот се населува во
нашите очи
па ги урнува ѕидовите на видот
и очите ги претвора во љубов.

Однесете ги чекорите на јавата
и оставете ме тука сам,
зошто јас имам очи
што како дланки му се подаваат
на овој дожд
и растат од неговиот допир топол
и дишат со дахот на приците
за да го прегрнат светов.

2.

Те слушам, о езеро, те слушам,
отвори ги сончевите порти
о рамницо залелеана
и нежна насмевко на ридиштата
отвори ги сончевите порти.

Чукам во твоите порти што ги
делат
пчелите на сонот од осите на
јавата
ја свлекувам облеката за лажни
свечености
и ја оставам пред твоите порти,
о езеро, отвори ги сончевите
порти.

Ме домами
ти стрело за мојот страв,
ти брану за мојот немир,
ти лебу за мојата глад,
ме домами ти лето за мојата
љубов.

И ете, дојдов гол како стебло
да бидам живо стебло
во твојата залелеана рамница,
бела латица
во твојата насмевка.

3.

Тука мојот глас е семе
што ќе роди стебло ново,
и мојот вид е поле
богато со мудра љубов.

О, езеро,
твоето лето ми влегува во грлото
не како сон,
туку како пчела на сонот
што лебдее меѓу цветовите и
плодовите
и го осмислува својот краток пат.
Твоето лето чекори по видот мој
и пее во стеблата на љубовта
што плод сочен држат.

Веќе е пладне и гласот свој го
слушам.
Езеро, го најдов својот глас
во синилото на твојата градина
што дише под златниот дожд на
летото.

Веќе е пладне и видот свој го
најдов
во очите на љубовта узреана на
твојот брег.



",56
209,Ацо Шопов,Утре – Ацо Шопов,Утре,"Да, се мина веќе и свршено се’ е.
Се’ ко молња денес згасна во темнината.
Пa ceгa сум море каде пустош тлее
и солза сум само в зеница истината.

Можеби за болот друго срце треба
и тагата да е лач на месечината,
можеби јас нема да се најдам себе,
можеби … Ho слej сe, слej ce co тишината.

И заборав утре кога ќе ме скрие
и сто сонца светнат над нас во висината –
во моите очи еден зрак ќe бие,
една жива струја и дах на вистината.



",13
212,Ацо Шопов,Кога ти е најтешко – Ацо Шопов,Кога ти е најтешко,"Кога ти е најтешко, кога ти се чини
дека гласот ти е крик, а погледот – молење,
загледај се, нурни се во водите сини,
ај, во таа свежина, во тоа шумолење.

Ќе сетиш со длабок здив
сила и смирување.
погледот ќе блесне жив,
жив од подмладување.



",13
213,Анте Поповски,"По повод 21 март, Светскиот ден на поезијата, денес на блогот можете да прочитате македонска поезија. Иако се разбира дека не е потребен повод за да се споделува македонска поезија, бидејќи таа треба секогаш и секаде да биде споделувана, сепак нема поубав начин да го одбележиме Светскиот ден на поезија од тоа да споделиме македонска поезија. За денес изборот падна на Анте Поповски и „Две тишини“.",Две тишини,"Две тишини – Анте Поповски

Ти конечно ме бакна,
и како и овие дождови и секавици,
како и овие ветришта,
ме окова за себеси,
и тоа што веќе меѓу нас се случи
сега и Бог – господ
не може да го спречи.
Но, каде си?
Ти и не знаејќи околу мене
насели две тишини:
една мала, во која те сонувам
и чекам, и една голема
во која исчезнувам.
Твојот заборав и моето заминување
сега и сам Господ – бог
не може да го спречи.



Share this:
Click to share on X (Opens in new window)
X
Click to share on Facebook (Opens in new window)
Facebook
Like
Loading...
Related

",26
214,Матеја Матевски,Целиот живот ми се спомените – Матеја Матевски,Целиот живот ми се спомените,"Што ми е грижа што било лага
и каде водела измамна трага?
Целиот живот ми се спомените

И за преоценка да дошло време
не може никој нив да ми ги земе
Целиот живот ми се спомените

По моја волја тие се редат
и илузиите нешто да вредат.
Целиот живот ми се спомените.

Јас сам над нив само над нив со власт крајна
создавам со нив родина тајна.
Целиот живот ми се спомените.



",58
215,Петре М,"21 февруари е Меѓународниот ден на мајчиниот јазик. Нема поубав начин да го одбележиме овој прекрасен ден со македонска поезија и тоа со песна од големиот Петре М. Андреевски, која морам да признаам дека мене ми е една од омилените. Уживајте во „Умилкување“ и како бонус на крај погледнете го прекрасното емотивно рецитирање на Владо Цветановски!",Умилкување,"Умилкување – Петре М.Андреевски

Ќе ги отпретам сите горештини од твојата глава,
ко суво дрво на сува рида реките ќе ги заковам.
Ќе те претплатам на вечна љубов и вечни времиња
ќе те љубам и губам и во пости и пред гости
само да ме сакаш.

Ќе ги поткупам сите човечки сетила и патила.
Сите светлосни преѓи пресијазол ќе ги врзам,
сите денови и ноќи на својот почеток ќе ги вратам,
ќе ти дадам сè што е солено и молено
само да ме сакаш.

Ќе спијам во движење, сенката своја ќе ја прескокам
ќе ги затнам сите извори, сè што гори ќе отворам.
Ќе направам да не се знае кај е лево и десно,
ќе ти наберам ѕвезди, ќе ти влепам шлаканица
само да ме сакаш.

Ќе ги шпионирам сите крадци на твоите часови.
Ќе ги исфрлам од употреба страните на светот
и светот, по црна ноќ, одмижанка ќе го истрчам
и ќе те фалам и кудам под сите небеса
само да ме сакаш.

Кај ќе стасам ќе разделам топло од студено,
на шеќерот ќе му забранам да се споредува со тебе,
не ќе оставам растојание што ќе биде меѓу нас,
со ова што го велам и слепо и глуво ќе исцелам
само да ме сакаш.

Погледнете го и видеото:

",40
216,Гане Тодоровски,Сонет – Гане Тодоровски,Сонет,"Можеби си спомен, нечујно што минал
Низ моите мечти, оставајќи трага?
Можеби си зборот јас што сум го скинал
Од усните свои, низ насмевка блага?

Можеби си сенка што во ноќта сина
Одмина без “
збогум
“, недофатена, драга
Или: крик на страдник безгласно што зинал.
Или: лик на свидна, неплакана тага?

Остани за навек Моја, Една, Блиска.
Биди само име в занес што се блада,
Биди песна звучна што низ солзи плиска.

Остани за навек далечна и нема.
Биди вечен гост на срцето што страда,
Од кај не ќе може никој да те зема!!!



",32
217,Петре М,Ако не си ти – Петре М. Андреевски,Ако не си ти,"Доближи се слико на светот од едниот до другиот крај
и по бојата на твојот фустан ќе погодам
како ќе изгледа времето.
Инаку во чија глава би ме темнело
и во чија соба би ме разденувало,
ако не си ти.

Зборот мој внесува поголем простор во помалиот
и јас постојам само онаму кај што и ти постоиш.
Оти никогаш досега не сум поминал
онаму кај што ти не си била.
Затоа не знам кого би го мразел и кого би го сакал,
ако не си ти.

Навечер ја вадам мојата куќа од твојата куќа
и светлото на инсектот од незнајните гласови
што ги `рѓосуваат машините во пчелите.
И пак не знам каква ракија би пиел
и кој со мојот сон би спиел,
ако не си ти.

Што не може да каже земјата му го порачува на растението,
додека јас со туѓо лице те пронаоѓам,
а со твоето те губам.
И додека насекаде се распрашувам
на кој крај од светот
би се разминувале денот и ноќта,
ако не си ти.

Доближи се како цветот што има корен на небото
и по бојата на твојата уста ќе погодам
во кој овошен плод ќе заврши летото.
Инаку кој дури зборува ќе го отвара кафезот
за да ја пушти птицата што го збогатува воздухот,
ако не си ти.





",40
218,Славко Јаневски,Танчерка на дланка – Славко Јаневски,Танчерка на дланка,"Не плаши се, дојди,
има во тие зглобови сешто:
моето бездно од нив, слушаш
небитници темни ти нуди,
моето смеење на нив
крвави кули до сонцето крева,
моето чекање под нив
огнови разбранува лоши.
Те чека, те чека тоа горење
да изгориш, да се витосаш или да пораснеш
за едно сеќавање во црно.
Дојди, свои сме, јас – глад
и ти прекор, обајцата до корен
она што сме.



",5
219,Петре М,"Денес е последниот ден од ноември, а времето надвор е навистина прекрасно. Сонцето во комбинација со свежото ветре е навистина романтично, па и затоа најсоодветно за споделување на прекрасни македонски стихови. Денес изборот падна на „Првата разделба“ од легендарниот Петре М. Андреевски. Уживајте! Ви посакувам прекрасен, романтичен, сончев ден!",Првата разделба,"Првата разделба
– Петре М. Андреевски

Возот се задеваше со предишените полиња,
жеравите се престројуваа над мојата глава,
но во сè што ќе видев, во сè што ќе помислев,
во сè што ќе допрев беше и таа замешана.

Оставен, како развенчана змиска кошула,
ги колнев сите краишта што нејзе ѝ ги посветив
и сите нови места што ме среќаваа без неа.

Ушите ми гореа за да знам дека ме споменува,
но сетилата му се противеа на придојденото време
и тој ден траеше подолго од сите минати години.

Колку ја барав подалеку, толку поблиску ја пронаоѓав
(како што можев да ја изгубам и кога ја држев за рака)
и солзата што подалеку кај неа се растураше
во мене веќе почнуваше да се збира и составува



",40
220,Влада Урошевиќ,Тајната на сонувачите – Влада Урошевиќ,Тајната на сонувачите,"Сламки имаат в коса.
Низ огромните ноќи патуваат.
Една кутија со себе носат
и од секаков допир ја чуваат.

Кој е нивниот дом? И каде?
Нивната патека не е измината.
Молчат тие како земјотресот гладен
во срцето на планината.

Со тајната на кутијата
напразно сепак ќе се мачите.
Спијачите си спијат
сонуваат само сонувачите.



",4
221,Гане Тодоровски,Денес на блогот можете прочитате прекрасна македонска поезија и тоа од великанот Гане Тодоровски! Уживајте во прекрасните стихови!,Биографија,"Биографија – Гане Тодоровски

Се родив
Тоа е совршен факт.
Живеам доста
Тоа е веќе непорекливо.

Кому му требам
Секој е должен сам да знае.

Пречам ли некому
Нека ме одмине.
Премногу е непожелно
Да бидам одбран за враг.

Вражја е живеачката,
А јас сум рековме нејзин факт.

Ќе умрам колку за доказ
Дека навистина сум живеел.



",32
222,Константин Миладинов,"Во чест на 8 Септември, Денот на независноста на Македонија, на блогот може да ја прочитате „Т’га за југ“ од Константин Миладинов! Честит 8 Септември, за многу години!",Т’га за југ,"Т’га за југ – Константин Миладинов

Орелски крилја как да си метнех,
И в наши ст’рни да си прелетнех!
На наши места ја да си идам,
Да видам Стамбол, Кукуш да видам,
Да видам дали с’нце и тамо
Мрачно угревјат како и вамо.

Ако как овде с’нце ме стретит,
Ако пак мрачно с’нцето светит
На п’т далечни ја ќе се стегнам
И в други ст’рни ќе си побегнам,
К’де с’нцето светло угревјат,
К’де небото ѕвезди посевјат.

Овде је мрачно и мрак м’ обвива
И темна м’гла земја покрива:
Мразој и снегој и пепелници,
Силни ветришча и вијулици;
Околу м’гли и мразој земни,
А в гр’ди студој и мисли темни.

Не, ја не можам овде да седам,
Не, ја не можам мразој да гледам!
Дајте ми крилја ја да си метнам,
И в наши ст’рни да си прелетнам:
На наши места ја да си идам,
Да видам Охрид, Струга да видам.

Тамо зората греит душата
И с’нце светло зајдвит в гората:
Тамо дарбите природна сила
Со с’та роскош ги растурила:
Бистро езеро гледаш белеит
Или од ветар сино – темнеит;
Поле погледниш или планина,
Сегде божева је хубавина.

Тамо по срце в кавал да свирам,
С’нце да зајдвит, ја да умирам.

(Сликата е преземена од
republika.mk
)

",31
223,Блаже Конески,"Со оглед на тоа дека неделава е некако во знакот на поезијата поради Струшките вечери на поезијата, а и петок е одличен ден за споделување поезија и инспирација, денес на блогот можете да ја прочитате „Преживување“ од Блаже Конески!",Преживување,"Се работи за инспиративна песна, со многу убава порака, која е совршена за овој петок.

Ви посакувам убав петок и уште поубав викенд!

Преживување – Блаже Конески

Какви порази сме морале да издржиме,
какви срамови,
какви поруги.
Боже, умот дури ми се свртува!
Ни помагало нешто, нè крепело нешто,
некаква смешка, некаква површност, –
и по сето тоа
во нас
некаква надеж, некаква желба,
некаква скриена смисла
безрасудно
пак изртува!



",9
224,Петре М,"Денес на блогот можете да прочитате прекрасна македонска поезија. Со песната на Петре М. Андреевски, „1903“ блогот го одбележува Илинден, еден од најголемите македонски празници.",1903,"Да ни е честит Илинден! Да не ги заборавиме луѓето кои ги дале своите животи за нашата слобода!

Да ни е жива Македонија! За многу години!

1903 – Петре М. Андреевски

О, најдолга годино, ти збиру на нашата мака
што ни го изнесе оружјето до секој горски срт,
чакалу и гаврану во предците што гракаш,
пронајди ме и мене во твојот прекар сакан:
СЛОБОДА ИЛИ СМРТ!

Окову што не додржа со нашиот бол да патиш,
црна солзо врз пепелта преорана од крт до ‘рт,
колку пушки ни испразни маката да ни ја сфатиш
и кој беше последен востанат што те испрати
со СЛОБОДА ИЛИ СМРТ.

Камбанаријо што смеша земја, небеса и води,
раскажи ни ја цената на твојот зарек грд,
преброј ни ги мртвите од кои ти се роди
и продолжи да не водиш низ времето што нè сроди
со СЛОБОДА ИЛИ СМРТ.

О, штура свадбарино, припеку од сите рани светнат,
погоди ме и мене в срце со товојот лелек тврд,
погоди ме недоветно сред исто пладне летно
поради сите кои, умирајќи, ти пееја сетно:
СЛОБОДА ИЛИ СМРТ!



",40
225,Анте Поповски,"Нема ништо поубаво од тоа да се започне работната недела со прекрасна македонска поезија. Како по обичај, по случаен избор објавувам прекрасни македонски стихови кои сметам дека треба да бидат споделувани и кои се дел од нашето културно богатство. Денес изборот падна на „Љубовна“ од Анте Поповски.",Љубовна,"Љубовна – Анте Поповски

Пред да се раздени
За неа беше разденето
Пред да се стемни
За неа беше стемнето.
Го преврзуваше сонцето со влажна шамија
И го успиваше крај неа.
Ние, дури чекавме да расцутат овошките,
Таа веќе ги береше плодовите од нив
Полни чинии поставуваше пред нас
И ништо не ја возбудуваше.
Ние ќе ѝ покажевме камена птица што лета
Таа ќе речеше: Да тоа сум јас,
Птица во окото на сонцето!
Ќе ѝ принесевме сини цветови што ги брал
Aлександар Македонски покрај Златна река
Таа ќе речеше: Тие цветови веќе сум ги носела в пазуви!
И секогаш
и секогаш молчеше.

Велеше, сѐ што имам да речам си го реков себеси
Право е на другите да си молчат за својата судбина
Не постоеше ништо што можеше да ја возбуди.

Цел живот верував дека е жена
Не знаев дека е Бог
Само тој не копнее по ништо.

",26
226,Цане Андреевски,"Како што веќе знаете, одвреме-навреме постирам македонска поезија, затоа има многу поеми коишто заслужуваат да бидат споделени. За денес ја избрав „Во тишината“ од Цане Андреевски. Ви посакувам преубав ден!",Во тишината,"Во тишината – Цане Андреевски

Понекогаш е толку тихо
во полето на нашето чувствување,
и како ветки есенски, оголени
стрчиме без тревожното бранување.
Умората ги дипли своите пласје
врз крилјата на нашите лудувања,
тишината со здивот свој ги гаси,
ги ништи и најмалите жеднувања.
И боли таа тишина несакана
со тоа спокојство натежнато и камено,
па тогаш пчела сум – во мракот изгубена,
скаменета во својата осаменост.



",56
227,Игор Исаковски,"Како што веќе знаете, одвреме-навреме постирам прекрасна македонска поезија и поеми кои навистина го одземаат здивот, а се на македонски јазик. Една од нив е поемата „Како здив“ од Игор Исаковски, кој за жал прерано го напушти овој свет, а имаше уште толку во себе да даде.",Како здив,"„Како здив“ е една од најубавите поеми кои сум ги прочитала, на кој и да било јазик. Едноставно се работи за магија! Ви посакувам преубав ден!

Како здив – Игор Исаковски

кога се раѓаме, прво нѐ плескаат
по газот: за низ плачот да го грабнеме
првиот здив. И, често така понатаму
нешто нѐ плеска, изнудувајќи ги од нас
плачот и скриената издишка.

храбро се справуваме со сѐ
што ќе наиде: и погреби и свадби
на минати љубови. Храбри сме
сѐ додека издишките ни се скриени.
сѐ додека мислиме дека во себе сме безбедни.

драги мои, тукушто посакав да ви кажам:
безбедни сме само ако потполно слободни
се соочиме со светот. Онакви какви што сме,
кога навистина сме.

и, посакав да кажам: кога мојата љубов
ме праша како сум ја засакал, останав нем,
цела една минута или две и го кажав првото
што ми дојде: те засакав како здив, те засакав
како нешто без кое не се живее.
како неопходност од слобода.



",43
228,Ацо Шопов,"Денес е четвток, а времето надвор е прекрасно и сончево. Совршен ден за насмевки и споделување на прекрасна македонска поезија. За денес, изборот падна на „Ти не си секогаш таков“ од Ацо Шопов.",Ти не си секогаш таков,"Ти не си секогаш таков – Ацо Шопов

Пријателе, знам, ти не си секогаш таков,
и не се такви сите твои есени.
Тажно е да зборуваш осамен во мракот
за своите радости однесени.

Тажно е да копнееш за една средба само
кога ти е животот бескрајно патување,
галеби да носиш на своето рамо
a да не гo чуеш нивното милување.

Тажно е во ноќта да бидеш сам со птиците,
да чекаш сo нив сам в некоја пуста станица,
и додека некој се лула низ улиците
да мислиш дека ти си, ти си тоj пијаница.

Пријателе, знам, не е секогаш така
и не се такви сите твои есени.
Понекогаш ја топлат твојата рака
стиховите од ветерот донесени.



",13
229,Никола Маџиров,"Денес е понеделник, ден што не го сакаме многу, бидејќи тоа значи дека викендот е официјално готов, но денес е прекрасен и сончев ден кој измамува насмевки. Со  цел да придонесам кон позитивната енергија која ја нуди овој прекрасен, топол и пролетен ден, денес повторно објавувам прекрасна македонска поезија. Овој пат изборот падна на една поема од нашиот истакнат поет Никола Маџиров.",Сенките нè одминуваат,"Уживајте!

Сенките нè одминуваат – Никола Маџиров

Еден ден ќе се сретнеме,
како бротче од хартија и
лубеница што се лади во реката.
Немирот на светот ќе
биде со нас. Со дланките
ќе го помрачиме сонцето и со фенер
ќе се доближуваме.

Еден ден ветрот нема
да го промени правецот.
Брезата ќе испрати лисја
во нашите чевли пред прагот.
Волците ќе тргнат по
нашата невиност.
Пеперутките ќе го остават
својот прав врз нашите образи.

Една старица секое утро
ќе раскажува за нас во чекалната.
И ова што го кажувам е
веќе кажано: го чекаме ветрот
како две знамиња на граничен премин.

Еден ден сите сенки
ќе нè одминат.

",66
230,Петре М,"Денес е 21 март, Светскиот ден на поезијата! Денес е денот кога ги славиме легендарните поети и поетеси, прекрасните стихови кои не’ расплакувале, разнежувале или усреќувале. А има ли подобар начин да го прославиме Светскиот ден на поезијата од споделување на македонска поезија и тоа токму од Петре М. Андреевски?",Кога ја љубев Дениција,"„Кога ја љубев Дениција“ е една од најпознатите македонски поеми. Можеме на некој начин да кажеме и дека е своевидна химна на љубовта. Оваа поема би стоплила и камен, а не пак човечко срце.

Затоа во чест на поезијата, љубовта и романтиката, македонска поема за овој круг на споделување македонска поезија е „Кога ја љубев Дениција“! Уживајте!

Кога ја љубев Дениција – Петре М. Андреевски

Кога ја љубев Дениција,
како да калемев светлина на мракот,
како да топев снегови фатени во движење,
како да станував единствен сведок
за бакнежот меѓу металот и громот.

Кога ја љубев Дениција,
како да му пронајдував брзина и на каменот,
како да ја одделував душата од телото,
како да го палев барутот,
на тилот од смилот и трендафилот.

Кога ја љубев Дениција,
како да внесував летен воздух во воздухот зимен,
како да ги откривав сите рудници на злато,
како да добивав телефонска врска со сонот
од сите успани работници.

Оти ја љубев Дениција,
како што ги отворав пролетните аптеки,
сместени во гласот од славејот,
како што славејот ги спријателуваше
небото и земјата,
како што таа ми ја одземаше тежината,
додека трчав кон неа,
како што не можев да видам ништо освен неа,
како што таа живееше додека јас умирав,
како што и јас не знаев како би умрел,
ако таа не се родеше.

Кога ја љубев Дениција,
Како да учествував во создавањето
На првата Македонска Држава.







",40
231,Ацо Шопов,"Денешниот дождлив ден е совршен за седење дома, пиење кафе и читање прекрасна македонска поезија. Денес ја издвоив „Ќе те сретнам по многу лета“ од Ацо Шопов, една прекрасна, меланхолична поема во која верувам дека ќе уживате.",Ќе те сретнам по многу лета,"Ќе те сретнам по многу лета – Ацо Шопов

Ќе те сретнам по многу лета
По многу премрежја и дни
Снежен повит в коси ќе ми цвета
Снежно-бела ќе бидеш и ти.

Без возбуда, без болка без трепет
Ќе ме плисне твојот леден сјај
И срцето завеано в пепел
Рамнодушно ќе прошепне – крај.

Сал можеби на лицето бледо
Горчлив осмев ќе се јави пак:
На чувствата изгаснати – сведок
На страстите истлеани – знак.



",13
232,Ацо Шопов,21 февруари е Меѓународниот ден на мајчиниот јазик. А како најубаво да се одбележи овој ден? Со споделување на прекрасни македонски стихови се разбира! Денес изборот падна на „Небиднина“ од Ацо Шопов! Додека пишувам на кирилица постојам!,Небиднина,"Небиднина – Ацо Шопов

Патував долго, патував цела вечност
од мене до твојата небиднина.
Низ пожари патував, низ урнатини,
низ пепелишта.
По жега, по суша, по невиделина.
Се хранев со лебот на твојата убавина,
пиев од грлото на твојата песна.
Не гледај ги овие црни суводолици
што го параат моето лице –
ми ги подари лицето на земјата.
Не гладај ги овие нерамнини врз плеќите
ми ги донесе умората на ридјето.
Погледај во овие раце –
два огна,
две реки
темно чекање.
Погледај во овие дланки –
две полиња,
две суши
глуво лелекање.
Патував долго, патував цела вечност
од тебе до мојата небиднина.

И сега сам,
пред овој рид од болка и човештина,
на патишта што не ги знам
завивам од глад и пцости.
Ти дојде како црна вода на болештина
со која се болува довек
од сите проклетства и злости.

Кој тоа невидлив во мене седи
и пали таен оган,
кој и го руши на крвта ѕидот,
кој ми го краде слухот,
кој одзема видот,
кој пласт врз пласје неуморен реди,
кој тоа невидлив во мене седи.

Кој ги избриша со рака лесна
сите далечини,
сите близини,
кој нѝ ја досуди таа небиднина
да бидам стебло, да бидеш песна.







",13
233,Блаже Конески,"Неоспорно е дека македонската поезија е прекрасна. Македонија може да се гордее со толку многу прекрасни стихови и песни, напишани од преталентирани и прекрасни поети и поетеси.",Разговор,"Во нивна чест, решив на блогот да започнам традиција со објавување на прекрасни поеми како потсетување на прекрасната поезија којашто ја имаме и во чест на македонските великани на поезијата.

Како прва песна ја издвојувам „Разговор“ од Блаже Конески.

Разговор

Јас замислувам разговор со тебе,
Некакво правдање,
Некакво објаснување.
Јас смислувам прикладни зборови,
Вистинити,
Топли,
Искрени докрај.
Можеби јас би ти кажал
Во тој дијалог
Дека, и покрај сето,
Ти си повлекла виножито
Над мојот живот,
Дека ти си ме вклопила во некаква неповторлива целост,
Така што се’ добило своја смисла,
Како само по себе да се создало чудо.
Можеби малцина, а можеби и никој
Не се измислил така себеси
Како што сме се измислиле ние двајцата.
Па сепак, и покрај тој голем подем
По гест и збор,
На крајот заклучувам
Дека е подобро да не дојде воопшто до тој разговор.



",9
236,Кочо Рацин,"Бели Мугри, Современа Македонска Поезија",На Струга дуќан да имам,"""3анаетот е златен... ""

    Народна поговорка

    1.
    Изгори, - мерак, изгори,
    изгори - пепел се стори!
    Сал не скоривај јадови
    на стари, добри мајстори!
    Времиња тешки дојдова
    уште по тешки прокуди,
    од ден на ден се умира
    и душа бере с години.
    Не пеј песната страдална –
    в гората капат лисjата,
    водите течат - ронат брег
    и влечат млади јасики,
    Чаршиите изумреа,
    дуќаните запустеа –
    пропадна сичко, прокопса
    занает златен - 'рѓоса.

    2.
    Ние имавме чаршии
    и рој - кошница пазари
    и ред редени маази
    полни, преполни со стока.
    Слегнеш ли долу в чаршиjа,
    минеш ли покраj дуќани –
    пукот и врева - работа
    и алтан полно чекмеџе!
    Сами ковавме кондури
    правевме бочви, мотики,
    с нашите раце маjсторски
    дигнавме бели градови.
    Кој ни ги срина, кој ни ги
    очумаве градовите?
    Кој ни запусте, затвори
    дуќани, куќи високи?

    3.

    Наквеуер доjди, наквечер,
    наквечер - в прва темница,
    мини го прагот раскапан
    влези во трошна одаја,
    на миндер седни накривен
    со каракамен на гради:
    каде е, каде радоста
    каде е куќа весела?
    Штамата чмае, штамата
    дебнее пуста проклета,
    како ли, боже, чумата
    в косите, сичко стегнала.
    По сокацитe чекорат
    кондури с клинци ковани,
    штамата сечат с ножови
    и пиjат вино румено.
    А в бафчи трендафилите
    слушат ги – со темницата
    шепотот севда без мерак,
    шепотат – златни времиња!

    4.

    Прикаски си останаа
    старите бочви со вино!
    Прикаски болни, таговни
    грутки во срце снеговни!
    Раскапани, буѓосани
    со обрачи 'рѓосани,
    по темни изби мемливи
    риjат ги црвци смрдливи.
    Никоj не кова, не прави
    старите бочви големи!
    Старите бочви - преполни
    со руіно вино црвено!
    И ноќе - слушаш! - баботат
    по бочвите саjбиите!
    Деца се плашат - бегаат
    сништа за стари времиња...

    5.

    Банки дигнаа палати
    распнаа мрежи широки,
    банки дигнаа палати
    и кули танки, високи:
    нагоре кула висока
    надолу земjа длабока.
    Од сичко носат кајмакот
    од потта цедат го сокот,
    од сичко носат кајмакот
    маката нам оставаат!
    Банки дигнаа палати,
    банки на нови имами,
    кондури друзи коваат
    с мотики гроб ни копаат –
    паjдоса, златен, 'рѓоса
    нашиот чесен занает!

    6.

    Aj, на наломи излези
    бело Фиданче писано,
    прошетаj долу в чаршиjа
    кога седам на ќепенцн!
    Ако со око погледнам
    око е - да го ископам,
    ако со рака посигнам
    рака е - да ja исечам.
    Но ако срам ме залиса
    оти сум жив закопан,
    кажи ми, кажи, Фиданче
    кaj да се кpиjaм со лице?
    Majcтop бев и устабаша
    мajcтop бев - станав чираче:
    за борч продадов дуќанот
    за борч продадов алатот –
    с две раци сум, и тијa две
    скапаjа се без работа!

    7.

    Тешката тага, тeшката,
    тешката тешко засвири!
    Севда е тешка, голема,
    уште по тешка прокуда!
    Наточи вино крваво!
    Наточи на вepеcиja!
    Донеси да ja коваме
    на Крали Марко сабjата!
    В горите лисjа капале –
    в избитe веди м'cкajaт!
    В поле над млади jаганца
    ножеви остри л'скаjат.
    На Струга дуќан да имам
    на ќепенците да седам,
    да видам, само да видам
    и на ќепенкот да умрам!",23
237,Кочо Рацин,"Бели Мугри, Современа Македонска Поезија",Проштавање,"На печалбарите

    Не ли ти кажав, не ли ти кажав,
    нели ти реков на проштавање?
    Ич не ме чекај, ич не ме пекај
    Белград е ламња, во Белград ја роб
    снага по туѓи палати оставам,
    снага во усни несити клавам,
    и дома – дома не ќе се вратам,
    не ќе ги пијам очите твои
    не ќе ја гледам снагата твоја –
    далеку негде сувата рака
    по тебе, Вело, пустата мака
    пуста ќе остане...
    Знам оти ѓердан веќе не нижеш,
    знам оти чеиз и ти не везеш,
    знам, Вело, пусто остана сичко –
    не ли си и ти аргатка клета?
    Тутуни садиш, тутуни нижеш,
    тутун таговно у монопол редиш,
    ме споменуваш и ем си жалиш
    денови – крепи тешки си редиш –
    Величко, мори, другачко златна!

    Но почуј, Вело, што ќе ти кажам!
    Не ми се, Вело, жали и клети!
    Подигни очи – очи засвети
    нија очи, што душа горат!

    Тој што ни, Вело, однесе сичко –
    тој ни остави од темно темен
    веков за мака – но и за борба.
    Има на вој свет како нас многу!
    Има ги, има – мачат се, копат,
    копачи копат по темнината,
    копачи копат и тунел дупат.
    И има, има – радост голема
    радост длабока во темнината:
    да светиш, Вело, жар да се стопиш –
    во борба гроб ти душа не зема!",23
238,Кочо Рацин,"Бели Мугри, Современа Македонска Поезија",Селска мака,"Покрај ниви, покрај лаки

покрај снискине брегови,

вода тече - вода влече

селски солзи, селски маки

селски таги и јадови.



Извор вода извираше

плодно поле наливаше -

плодно поле род народи.



Ноќе чума ли одеше

плод од поле ли береше -

амбар селски пуст остана!



Сонце ми силно светеше

гора ми се зеленееше

в гора пиле песна пее.



Камен ли му в гради легна

стија ли го в коси стегна -

срце селско - векот тажно!



Кој ја сипе кој ја роси

таја слана што покоси

по нивјето пшениците

по лозјето гроздовите?

Та се житце не зелени

та се грозје не румени,

та од пуста селска мака

аир нема дур од века?",23
239,Кочо Рацин,"Бели Мугри, Современа Македонска Поезија",Тутуноберачите,"На кантар студен со туч го мерат
    а можат ли да го измерат,
    нашиот тутун – нашава мака
    нашава солена пот!

    Од темни зори на утрини летни
    до никоја доба на вечери зимни
    тој гладно пие тагата наша
    и потта и крвта и снагата ни.
    Жолт – жолти прави лицата бледни
    и жолта гостинка у градите носи.
    По утрини росни, по мугрите пресни,
    наведени ничкум по полињата родни
    зачмаени ние го береме.

    Лист по лист кини
    лист по лист нижи
    лист по лист превртуј, притискај,
    лист по лист милно, таговно реди
    и на долга низа од капки пот
    и надеж со клетва и зелена јад,
    со коров поглед на очите матни
    по кревките лисја жолтозлатни
    прикаса горка на живот клет
    нанижи безгласна а така јасна.

    Та не знаеш ли?

    Денот ли дојде тој да се мери –
    мерка му нема, а в градите длаби
    без да се запре, без дно да најде
    не тага а клетва, и в очи матни
    и не сакајќи сама се дига фуријата.

    Кантарот носи лисјето златно
    а в гради луто далгите беснат
    на жолтата мака – на жолтиот тутун
    на жолтата пот на рацете ни!",23
235,Гане Тодоровски,,4ти МАЈ 1903,"Така му било пишано: гробот да си го сони!
    В срце го клукна прокоба, стегајќи в гнев тупаница.
    Имаш ли доволно гробје, ој Македонијо,
    покрвава за уште една рана: Баница!

    Побогати сме сега со уште една смрт и пресен гроб.
    Таго ле неисплакана, остани горда и недоустена,
    разграни пазуви црни земјо, извалкани, запустена,
    за да го прегрнеш сина си што беше најмалку роб.

    Плачот му прилега на оној што има солзи доста.
    Ти, бесолзна немоќнице проголтни најгорчлив јад
    и биди уште за една загуба погорда, оти тој левент млад
    на твоите чеда им завешта в бој да умираат и простум.

    Црна зацрни се таголика страдалнице,
    прегризи усти, расчешлај коси, раскини руба,
    и смирено, со зборови најгалежни и жални,
    тивко, но мајчински, оплакувај си ја загубата.

    Друга смрт таква ти не ќе дочекаш скоро,
    на таков свој заљубеник што само Тебе те имал.
    Ој неразвенчана Гоцева изгоро,
    ој, Македонијо, ој рано многуимена!pesnaa",32
