author,context,additional_context,song_title,song_text,source
Петре М. Андреевски,"Петок е прекрасен ден за читање поезија, па затоа денес ги читаме стиховите на Петре М. Андреевски!",,Наопачно оро,"Наопачно оро – Петре М. Андреевски

Кој игра таму така
во глуво време,
на глува свирка?

Кој го води она оро
на лева нога,
на слепа страна?

Кој таму некој нешто,
кој таму некој негде,
кој таму којзнае што?!

",song_kafe_kniga
Кочо Рацин,"На 13 јуни 1943 година загинал Кочо Рацин. И покрај неговата прерана смрт, тој е еден од најзначајните книжевни и општествени дејци, кој е несомнено вткаен длабоко во историјата на Македонија, а неговото  дело „Бели мугри“ е едно од најзначајните во македонската поезија и книжевност. Во негова чест читаме стихови токму од оваа стихозбирка.",,Балада за непознатиот,"Балада за непознатиот – Кочо Рацин

Натаму – в поле битолско
чемрее врба проклета –
под врбата незнаен гроб,
в гроб лежи војник непознат.

Лежи од војна световна,
лежи — и веќе земјосал —
силно го тага изела
задека тука загинал.

Никој крај него немаше –
вишното небе врз него,
земјата скришна под него,
над гробот врба стушена.

А таде – в гори зелени
в сума гробишта лежеа
делии – одбор јунаци
за татковина паднати.

В полноќ се над ним дрвјата
од жалба силна свиваа –
горските бистри езерца
в силна светлина светеа.

И од ним – самовилите
една по една идеа –
од гроб до гроб го дигаа
јунак до јунак – на оро.

И кога сите минеа
покрај врбата стушена –
делии се запираа
незнаен брат си викаа:

„Ја стани, море јабанец
на оро со самовили!
Зора се зори – петлите
скоро ќе в село пропеат!”

А тој од гробот тепкаше
дума врз дума чемерна: –
„Минете, браќа, врвете,
не сум ви лика – прилика!

Кој умрел за татковина
и за човечки правдини –
каде вас, братко, не гинел,
со вас до векот живеел.

Вие му песна пеете,
вие го с песна жалите –
така се сите раѓате
и така си умирате!

А тука – зошто паднав ја?
зошто ме куршум прониза,
зошто ме земја притисна –
за кого лудо загинав?

Кажете, браќа, кажете,
кажете – па поминете –
мене ме ништо не дига,
мојата смрт е – карасмрт!”

Делии глави веднеа,
немеа самовилите –
тешко на тија, горко им
така што гинат на војна!

Немеа – туку петлите
в селото веднаш писнаа –
самовилите в горите
с делии в раци лиснаа!

Пусто остана полето,
пусто зазори зората –
чемрее в поле врбата,
чемрее – тажи непознат.

",song_kafe_kniga
Гане Тодоровски,На 22 мај 2010 година починал еден од најголемите македонски поети – Гане Тодоровски.  Во негова чест денес на блогот ги читаме неговите прекрасни стихови.,,Молитва,"Молитва – Гане Тодоровски

(пред крајот на годината
и пред истекот на векот)

Боже, зарем ќе оставиш да бидам неразбран
Од современиците мои – што ги мунѕосував ко џган!
Зарем ќе оставиш да останам во уплав збран
И да си заминам од веков – од мунѕосаните мунѕосан?
Придај им на моите сотатковинци додатен ум,
За да ме доразберат, и да ме следат молчешкум;
Не ги прекорувај престрого, не кревај ненужен шум,
Поучи ги, кога зборувам, да стојат отпростум!

За да се знае, конечно еднаш, КОЈ е КОЈ?
За да не понесам вина, дека, дури бев жив
Малцина надзборев а трижтолкумина не победив!

Господе, дај искористи го авторитетот свој,
Па, додека е време, застани на моја страна,
За да поверувам дека ѝ бев на вистината бранач!

Москва, декември 1994 г.

",song_kafe_kniga
Владо Урошевиќ,Денес на блогот читаме прекрасни македонски стихови од Влада Урошевиќ!,,Слобода,"Слобода – Влада Урошевиќ

Птица со пет крила што лета над измислена земја
Дрво што патува незадоволно со сите полиња
што му ги нудат
Вода што се искачува кон својот извор
решена да оди уште понатаму
Риба на која ѝ здодеало молчењето
и која го учи говорот на статуите
Планина што се откажува од својата тежина
наспроти поговорките наспроти сфаќањето на нужноста
Пеперуга која сфаќа дека токму со надминувањето на нужноста
се доаѓа до слободата
и затоа ги спалува своите крила врз пламенот на свеќата
Растворлив споменик кој и покрај тоа е изложен на дождот
Ноќ која сака да има најмалку пет сонца во својата соба
Цвет кој се откажува од плодот
Поет кој се откажува од зборовите
но сака да го сочува обликот на песната
Космонаут кој излегува од бродот и зачекорува во ништо
Камен кој фрлен високо не сака да падне одново на земјата

",song_kafe_kniga
Кочо Рацин,"Денес е 1 Мај, Меѓународен ден на трудот. Во таа чест, денес на блогот ги читаме моќните стихови на Кочо Рацин!",,Копачите,"Копачите – Кочо Рацин

Се к’ти ноќта црна!
Се рути карпа — мрак!
И петли в село пеат
и зората се зори —
над карпа в крв се мие
и темнината пие
силно
светнал
ден!
Пробудете се морни
копачки и копачи —
на трудот
црн
народ!

Со мотика на рамо
за корка сува леб,
по патиштата стрмни,
по полињата рамни,
у вивналиов ден
да тргнеме и ние
страдалници од век!

На деда Богомил
земјата ровка, мека,
набабрена за род,
со страдна душа чека
ударите ни јаки
со мотиките остри
по троскот
пелин
трат!

Да прокопаме меко
полињата родни
афион, тутун, житце
да родат благородни.

И по кривите вади
да пропуштиме води
за оризите млади
и зелени лободи.

На работа!
На труд!

Да роди род богат!
Да бликне живот млад!
На пепел, троскот, пелин
во огин пламен јад!
Жилите да пуштат
корења длабоко
плодови да бликнат
високо, високо
слободно
на воздух!

Ораме со рало
но земjата ни златна
колку е богата!

На пепел троскот, пелин!
Во огин пламен јaд!

Да престане, да снема
тагата голема
за голиот живот
на човек
станал –
скот.

И в тaјa мугра пресна
да екне дружна песна
на дружните удари –
та биjат срца млади
и растат силно гради
пребликнати со јaд!

Од сички маки тешки
не видовме бел ден,
а од солзи жешки
не стануе меден
нашиот живот!

На работа!
На труд!

Та не сме саде ние
та не сме саде тука —
ние сме по цел свет
безбројни
милиони,
на трудот
црн —
народ!

Да биде честит денот
и првата ни стапка
у првиот ни век!
Ќе мине силен ек
Ќе б’сне сонце златно —
по секаде на светот
ќе згине срамно гнетот —
ќе л’сне живот нов!

И реки ќе потечат
и бреме ќе одвлечат
на вековите смрт!

Реките од живи
и пробудени сили
на копачи
копачки
и страдни
голи
гладни
по целата земја!

Се к’ти ноќта црна!
Се рути карпа — мрак!
И петли в село пеат
и зората се зори —
над карпа в крв се мие
и темнината пие
силно
светнал
ден!
Пробудете се морни
копачки и копачи —
на трудот
црн
народ!

",song_kafe_kniga
Видое Подгорец,"На 14 април 1997 година починал Видое Подгорец, еден од најпознатите македонски современи писатели. Во чест на годишнината од неговата смрт, денес ја читаме и споделуваме песната „Убави зборови“!",,Убави зборови,"Убави зборови – Видое Подгорец

Ај, да измислуваме убави зборови!
Еве вака:
Да биде радост наместо мака.

Сè што е насилно, свирепо грубо –
нека го носи името – љубов!

Вистина ставаме наместо лага
смеа и веселба наместо тага.

Болката нека е ведрина сега,
а сите војни да станат шега.

Црното нека си остане боја,
но, да не тежи во душата твоја…

Солзите – мака в срце што носат
нека се претворат во капки роса.

од стихозбирката „Мугри над тополите“ (1968 година)

",song_kafe_kniga
Блаже Конески,Денес на блогот читаме македонска поезија и прекрасните стихови на Блаже Конески.,,Разделба,"Разделба – Блаже Конески

Нам ни е дадено за ден да сакаме
и пак на разделба тажни да бидиме,
и пак си велиме: не заборавај ме! –
а може никогаш да не се видиме.
Пат ќе ни препречат мостој соборени,
пат ќе ни препречат градој изгорени,
пат ќе ни препречи куршумот в чело.
И пак сме можеле тажни да бидиме,
и пак си велиме: не заборавај ме! –
а може никогаш да не се видиме.

",song_kafe_kniga
Гане Тодоровски,"Денес е 21 февруари – Меѓународниот ден на мајчиниот јазик поддржан од УНЕСКО. Со цел да го одбележиме овој ден, денес читаме прекрасни стихови на напишани на нашиот мајчин јазик, посветени на нашиот македонски јазик, создадени од перото на Гане Тодоровски.",,Македонски јазик,"Македонски јазик – Гане Тодоровски

Се роди ти во злодоба, во мрак,
за да те препознаеме ко сјаен божилак
на повидок по долги векови глувотија –
Се откорна ти како борбен вик
на востанатиот наш бунтовник
што прв ја презре ропската мирнотија!

Низ тажачки се раздипли в клет збор,
закремене низ корав непокор
ко завет свет на тие што нè родија –
Се осети ли навреден и клет,
со судба горчлива на вечно прогонет.
та, стана војник за слободија?

Запелтечи низ тетерав ти глас,
се престори во врла клетва, в небичас,
како болештина од рана луто зината –
Ти бигорлив, ти жуборлив, ти ромонлив,
ти трепетлив, ти дарежлив, ти болежлив,
ти возбудлив здив на татковината!

Им остана ли недовршен грев
на Миладиновци, на Џинот и на Прличев?
Разнежнетост? Достоинство? Добрување?
За деда Цепенко виделина низ опак век,
за Мисирков брег нестигнат, грч горкорек
во чинот свет на нашето зачнување!

Те навредуваа и безочни и зли,
ти токму тогаш се развиоре, се раскрили,
накај слободата ни стана ти поткревање –
Те псуваа, те одречуваа, не поверуваа
дека ко рожба најмила ми те зачуваа
галежно, долгите векови на поревање!

На Илинден се стори секавична вест,
в Крушевскиот се втисна Манифест,
за Делчев сплете наниз жални песни –
Во темно време бликна, чунки лач
на разден што се раѓа, да стане толкувач
на ден полн сонце и чудеснина!

Ти, на слобдата стана најскап дар;
Громовно гргај низ грлата на Пелистер и Шар,
до кај што бијат срца што те жедуваат –
Нем Егеј в ширта своја до болка ќе те смири,
ќе ми те засолни ко верен јатак Пирин,
да ти се изнаслушаат, да ти се нарадуваат!

Липај со гурбетчиите што роден кат
напуштаат, барајќи леб низ светот непознат,
од пустине Америки до припекон Австралија –
биди им жолчна клетва и пцост и благослов
кога ќе си го задомат кај-годе животот нов,
низ стара песна душата нивна разжали ја!

И биди верен вардач на сиот народ наш,
на молитва татковинска да прилегаш,
за да се смири правта на сите што те сакале –
Ти – бакнеж, брчка, благослов и бол,
ти – преграб страстен, ти – најлуд алкохол,
ти – воздишко низ која првпат сме заплакале!

(извор: Министерство за култура)



",song_kafe_kniga
Славко Јаневски,"На 20 јануари 2000 година почина легендарниот македонски писател и поет – Славко Јаневски. Во негова чест, денес читаме прекрасна македонска поезија и неговите стихови.",,Осаменица,"Осаменица – Славко Јаневски

Ни утрото не ѝ е придружник.
Во жилите ѝ легнуваат суводолици.
Сонцето од грло не ѝ пие белина
и пак врз градите жега ѝ се населува.

Смислува
и патува кон невратици
Нејзината сенка на камен без неа се сопнува.
Болката ѝ бега од прстите скршени.
Господи под тревите кој ќе ми е придружникот?
Семожнику, те прашува
и не ти верува.
До над чело се кренале ѕидишта.
Ако на еден пир ги повикаш необичните
сети се на неа.
А и Свети Никита голтарот не заборавај го.

*Славко Јаневски. Одбрани песни. Скопје: Мисла, 1982

",song_kafe_kniga
Ацо Шопов,Денес на блогот читаме прекрасна македонска поезија и стиховите на Ацо Шопов!,,Лузна,"Лузна – Ацо Шопов

Те оградив cо девет градини, крви,
те затворив во девет грла,
што бараш уште, зошто ме прогонуваш, крви,
зошто закануваш со своето копито темно,
зошто незасито?

Те оградив во девет градини, девет грла,
смири се, крви, слегни во своите темнини
на чие дно твојот црвен вепар
одамна бара пештера за починка.
Слези во своите темнини, крви,

и не обѕирај се,

нема подобро место од ова што ќе скроти,
од овие девет градини, девет градини
што живеат од твоето зеленило,
од овие девет грла, девет грла
што ја пеат пролетта на твоите песни.
Слези во своите темнини, крви,

и не вели ми:

Слушај како татни од далечина,
слушај како татнат сите кории,
идат коњи по пат од ѕвезди и месечина,
идат коњи, коњи, коњи, коњи дории,
идат коњи да ме прегазат,
идат, идат ќе ме прегазат.
Но јас ќе ги ритнам со копитото
ќе ги ритнам право сред чело,
да ме паметат, да ме прикажуваат
и лузната да им свети навечер,
во нивните ноќи без месечина,
во нивните денови без светлина,
на нивните патишта под бурјани.

Не вели ми, крви. Крви, смири се,
оградена со девет градини,
затворена со девет грла
Како некој семоќен владател
на некоја непристапна тврдина.

Ацо Шопов, Небиднина, 1963

",song_kafe_kniga
Анте Поповски,"Денот е Бадник, прекрасен празник, денот пред Божиќ, кога христијаните се подготвуваат да го одбележат Христовото раѓање. Постои една стара изрека која вели: „Кај и да си – за Бадник дома да си“. Вообичаено на овој ден семејството се собира околу семејната трпеза, за со среќа, здравје и бериќет да го одбележи овој ден.Но, утрото е резервирано за најмладите, децата-коледари, кои со песна го најавуваат Христовото раѓање и одат од куќа до куќа, пејат коледарски песни и се дарувани со бомбони, ореви, костени, јаболка, парички за здравје и бериќет.Во чест на овој голем празник денес читаме македонска поезија, т.е стиховите на „Коледе“ од Анте Поповски!",,Коледе,"Коледе – Анте Поповски

Коледе-леде… Коледе-леде…

Го слушам гласчето на своето внуче,
потскокнува, тропа, удира со дабово гранче
да му се отвори вратата на својот дедо,
да влезе во неговиот дом
како во свето здание.

Си мислам: еве го чуварот на моето огниште.
Ставам оревчиња во торбето,
ставам црвени јаболка,
и гледам како расте детето, како убавее
а кога ќе израсте

и Света Дева би се раздевила по него…

од збирката „Провиденија”

Никола Мартиноски, „Коледари“, 1951, масло на платно
Извор:
Национална галерија

",song_kafe_kniga
Матеја Матевски,Денес на блогот читаме прекрасна македонска поезија и стиховите на Матеја Матевски!,,Патување,"Патување – Матеја Матевски

Дур возот без починка рони во времето
на ритамот монотон вечерва
ти си задремала

Не спи, не заспивај, уморена

Колку е тежок тој мир на твоите образи живи
кога патуваат шумно сите предмети мртви

Со бакнежот на погледот мој
што чука на твоите клепки заклопени
ти ги отворам очите сонливи.

Со прстите на својата смеа
што кружат во муграта наслутена
те вадам од ова задушено купе
што живее со здивот на тунелите
и те водам
во синиот и широк сон на јавата
да се одмориш
во зеленилото на пристигањето.

",song_kafe_kniga
Гане Тодоровски,"Денес е последниот петок од 2024 година, па тоа ќе го одбележиме на најубав можен начин, со прекрасна македонска поезија и прекрасните стихови на Гане Тодоровски!",,Чекајќи ја Медеја,"Чекајќи ја Медеја – Гане Тодоровски

Престорени сме ти во самоизмама –
А кој ли стори кој ли ни стори
душата да ни се разгори
та да си гори без да догори
и да нè изгори –

Плапотлив пламену жестока обвино
како ли повторно докај до младоста?
Или пак: како докај последното распаќе
кај што се гасне кога најповеќе се расне?

Си ги развеавме ли деновите
од пролет до пролет од жена до жена?
Колку ли години растрчани накај недопреното?
Докај ли сè докај ли сè не се повте
до која ли сè порта – небаре малечки питачи
што ги приучуваат да пружаат раце
кон сите облици на милоста –
не запревме и не потропавме?
Со колку ли грошеви и лепти и петачиња
на убавината не се збогативме?

И се престоривме во самоизмама
како сопствениците на голем имот – минатото
во којшто жешкото злато на младоста
мирува притивнато
во конвертибилата на сеќавањата
и – си ја чекаме Медеја
за да нè врати кон нови прелаги…

*Извор на песната: Тодоровски, Гане. Скопјани. 2020: Арс Ламина, Скопје

",song_kafe_kniga
Блаже Конески,"На 19 декември 1921 година се родил еден од најзначајните македонски дејци и книжевници, Блаже Конески. Во негова чест, денес на блогот читаме негови стихови!",,Бура,"Бура – Блаже Конески

Колку ненадно иде бурата.
В поле се мрачи, разлава ветар буен.
Демнеме. Сега прва молна ќe светне,
во нас ќe запали силен гнев.
Грмовни тонови, груби, искинати,
и настрвени како душите што ни се
дека во крвје тонеме.
А дали ќe можеш и тивка песна да зачуеш,
како цвет на гради стиснат,
сон, оти смевнато девојче ќe видиш,
како човечкото во тебе да плаче –
дали ќе можеш?



",song_kafe_kniga
Игор Исаковски,"На 15 декември 2014 година почина познатиот македонски поет Игор Исаковски. Во негова чест, денес читаме негови стихови!",,Смртта има коса од морска трева,"Смртта има коса од морска трева – Игор Исаковски

во последно време
често помислувам дека ќе умрам
набргу. тивко. затоа на сите им велам
дека ќе живеам барем уште педесет години.
слатки измами кои никого нема да повредат.
во последно време
често помислувам дали да си ја исечам
косата. одеднаш. често се гледам во сандак
со мека постава со боја на течно старо злато.
па помислувам дали на милите ќе им бидам убав мртовец.
затоа ножиците ги чувам
што подалеку од дофат, уште подалеку
од мислите. кога веќе ќе умирам, нека ме таков:
со коса, со брада, како симнат од икона. или како
тукушто тргнат од шанк. навистина, нема голема разлика.

",song_kafe_kniga
Матеја Матевски,Денес на блогот читаме македонска поезија и прекрасните стихови на Матеја Матевски.,,Епитаф,"Епитаф
–
Матеја Матевски

Ќе останат многу нешта во непостојаноста на ветерот
што ја разнесува песната
на својот далечен говор

Ќе останат многу нешта во несфатливоста на морето
и намовнувањето негово
под благите струи на пладнето

Ќе останат многу во бесмисленоста на маглите
што ги исполнуваат длапките
со своето аморфно постоење

Во немите грла на карпите
по кои лазат шумните
ластари на зеленилото

Ќе останат многу нешта во непознатите очи на светот
во кои една далечна ѕвезда
се изронува во ништо

Зашто еден ден ќе препукнам каменот како што пука
преполовен под товарот на сончевата сенка
И прашаат ли што му стана
во ѕвезденово пладне
од што папса што почина кај загина
ненадејно
ќе речат од ништо од добро стоење
А каменот зборови нема

",song_kafe_kniga
Кочо Рацин,"На 25 ноември 1939 година во Самобор (во близина на Загреб), Хрватска било испечатено едно од најисклучителните и најзначајните дела во македонската книжевност – стихозбирката „Бели мугри“ на Кочо Рацин. Со цел да ја одбележиме годишнината од нејзиното издавање, денес на блогот ја читаме „Утрото над нас“, една од песните од збирката!",,Утрото над нас,"Утрото над нас – Кочо Рацин

Од далечнините модри се веат
на с’лнцето златните далги,
од далечнините модри се леат
на утринта росните влаги.

По долги, меки ширини рамни
магла се танка крева
и по селата мали – заспали
шумоли скришно врева.

Шумоли – в срце тага налева
за црноземните робја,
шумоли скришно за мртви поља
за села и градови – гробја.

Ех, тија долги ширини рамни!
Ех, таја мака пуста!
Мртви и темни сурови гламњи
скршена гранка маслинка!

По тија пот се човечка дими
и снага крвава цвили,
по тија радост никога нема
а с’лнце радосно има!

Но тија росни утрини пресни
копнат во гради и тлеат.
Копнат и како бура пеат
и како огин палат.

",song_kafe_kniga
Петре М. Андреевски,"Денес е петок, за многумина омилен ден од седмицата. Да ја заокружиме оваа работна недела со прекрасни македонски стихови од Петре М. Андреевски.",,До кога,"До кога – Петре М. Андреевски

До кога ова,
до кога ова
овде,
до кога овде вака:
ти да не можеш
да ме прашаш,
јас да не можам да ти кажам?!

Барем да ти беше
убиецот убав,
можеби и тебе
ќе ти беше поубаво
и нам полесно!…

",song_kafe_kniga
Богомил Ѓузел,Денес на блогот читаме прекрасни стихови од македонската поезија и изборот падна на стиховите на Богомил Ѓузел.,,Пролет во апокалипса,"Пролет во апокалипса – Богомил Ѓузел

1.

Војната доаѓа со снег наместо крв
на сонцето свадбени значки
закитени
Потиснати под нас
ѕвездите колнат
Полето се распостила послушно
Свадба ли е или војна
Пролетна војна
Но никој не се бие
Предавство
Останувам јас само војник
да мреам
Полето преминува преку мене.

2.

Шибјето отстрана напаѓаат
никаде никој под ова сонце
кој знае каде е човекот
се разединил
животински смев од сто грла
мртви и живи

Земјата изделкана од триста черепи
не личи на себе
се здивила како жена без плод
засемена само со топлина
рожбата ќе биде сонце ако се роди

Луѓето се борат за тронот
сонцето што го има
Досега е сонцето
но ќе постават нов пес што ’ржи

Заминувам
ме следат јуродивци
опашести

Бикот од апокалипса
ќе пробие во куќите
и ќе нè понесе сите на роговите
прободени.

3.

Заспиваме двоен сон
еден ние
друг нашите мошти
земјата што ги исфрлила

Нема место за трет
ни на сон

Јавата е протерана како блудница

Околу нас кружат сенките
како трапови.

4.

Пустините свират
тапаните изгазени
преминале војските или сватовите
останале гајдите одвај да дишат

Една по една
и пустиите гинат

Најлична ми останала тишината.

Извор
.

",song_kafe_kniga
Лилјана Дирјан,Да ја започнеме работната недела и овој понеделик со прекрасни стихови од Лилjана Дирјан!,,Стравот мој,"Стравот мој – Лилјана Дирјан

Живее како некое ноќно ѕверче
скоро може да се чуе како шушка во мракот
(одвиткува целофан, свилена хартија, станиол)
се гости со црната чоколада на ноќта.

",song_kafe_kniga
Владо Урошевиќ,"На 17 октомври 1934 година се родил еден од најпознатите современи македонски писатели и поети, Влада Урошевиќ. Во негова чест, денес читаме негови стихови…",,Прашања,"Прашања – Влада Урошевиќ

Кој ги вади големите камења од реката
и ги оплакува под месечината?
Кој ја присилува ноќта да се откаже од своите ѕвезди?
Кој ѝ упатува телефонски повици
на наполно глувата планина?
Кој ја пушта проѕирната кочија
да шета по површината на езерото?
Кој ги бере сребрените плодови
во црните овоштарници?
Зошто се чуваат првите знаци на пролетта
по прашливите музеи?
Зошто во часовниците
Времето се меле во толку ситна прав?
Кој ја подготвил претставата
на чиј што крај читателите на поезија
ќе бидат истерани засекогаш од  библиотеките?
Но кој ги поставува овие прашања?
Зошто токму јас треба на нив да одговорам?
И што ќе стане со мене
ако одговорите не бидат наполно точни?

Извор
.



",song_kafe_kniga
Ацо Караманов,"Во чест на 11 Октомври – Ден на востанието на Македонија денес читаме стихови од Ацо Караманов, поет чиј живот згаснал на само 17 години, откако на почетокот на септември 1944 се придружил на Тринаесеттата македонска народна бригада и загинал ноќта меѓу 10 и 11 октомври 1944.",,Деца на борбата,"Деца на борбата – Ацо Караманов

Во нашите раце железо се топи
во градите срце челично бие
од одот земјата се стресува
како да сме ветар или бура ние.

А токму на широките плоштади
нè чека таа со својот шум
впивајќи љубов во нашите гради
и нова верба во нашиот ум.

Нека нè прегрнат копнежите големи
стапуваме со младешки жар
наместо со свеќи, со пушки бојни
окитен ќе биде нашиот олтар.

Во нашите раце железо се топи
во градите срце челично бие
со пушки, со рала и со раце голи
ќе ја урнеме бедата ние.

",song_kafe_kniga
Владо Урошевиќ,"Денес е петок, прекрасен ден! Петок е и убав ден за споделување и читање македонска поезија, па затоа во продолжение прочитајте ги прекрасните стихови на Влада Урошевиќ!",,Попладневно капење в море,"Попладневно капење в море – Влада Урошевиќ

Леопардова кожа распната на морското дно
со подвижни шари: мрежа
во која лежам правејќи успани потези
на несмасен сонувач
што се протега во својот светлосен кафез.
Кикиришката на бранот – венец од винова лоза
вра нечија глава. Долу е оној што врз леопардот јава.
Котелец врз котелец се нижат: везба
што ниту се заплеткува ниту се расплеткува
туку само се повторува
никогаш иста. Каде е влезот во палатата, каде е пристап?
Сопругата на оној што од остров до остров плови
ги замајува своите стројници
врзувајќи ги јазлите од свилен конец
помеѓу сонцето и подводниот песок.
Во морето сите приказни ги имаат своите двојници.
Мозаик: изобилство од плодови
но од измамничко стакло. Штом ќе се доближам
до цврстата слика некој ја растура од пакост.
Низ сето тоа светкава сончева игла
ме пронижува; се раздвижувам
но сфаќам дека сум зацврстен за плочата на морето
како пеперуга: не можам да избегам
од искушенијата на прелажните слики.
Сите сетила ми се маѓосани од совпаѓања.
А мојата сенка
згрчена како фетус плови
во водната утроба
како пред уште едно од повторните раѓања.

",song_kafe_kniga
Анте Поповски,"По продолжениот викенд, се вративме во реалноста, и веќе сме на средина на работната недела. По тој повод, денес читаме прекрасни македонски стихови од Анте Поповски.",,Само чемрееме,"Само чемрееме – Анте Поповски

Само молчиме, само се гледаме
сами себеси не можеме да си помогнеме,
а камоли едниот на другиот.
Ти наваму – јас натаму. Јас натаму – ти
наваму
и Исус бог тука не може ништо да стори
зашто тој само грешните ги спасува.
Запре секаде нашата крв
и сега веќе видливо се сушат
прво нашите гранки – по нив нашето стебло
не дај боже и нашиот корен.
Недостојни во чистиот оган
не знаејќи што да сториме
– само молчиме, само се гледаме,
понизно чемрееме наместо да изгориме.

",song_kafe_kniga
Игор Исаковски,Денес на блогот читаме прекрасни македонски стихови од Игор Исаковски!,,Едно мало писмо,"Едно мало писмо – Игор Исаковски

кога ме прашуваат како сум,
на сите им велам: добро. и
се обидувам насмевката
да не ме издаде. кога ти
би ме прашала, би ти рекол
дека ми тежи нешто врз градите
и дека твоето отсуство и физички
ме боли. понекогаш меѓу две издишки
си велам подобро е што не знаеш. a со
секоја издишка сфаќам како ти е тебе.
така од сето знаење за другиот страдаме со
удвоена болкa. кога некој би ме прашал
дали постоиш, цврсто ќе негирам. за среќа,
освен што тоа никој не ме прашува, никој и
не прашува како и дали воопшто го замислувам
животот без тебе. a на секоја помисла за тоа,
тежината се зголемува, болката боли. боли. посилно,
иако бев мислел дека посилно од тоа нема.
вака
немо, боли болката најмногу, кога не можам со тебе
да разменам ни збор. се надевам барем мислите,
некако, патуваат

",song_kafe_kniga
Ацо Шопов,"Август некако лета со брзина на светлината и веќе сме на средина на месецот, па затоа денес читаме македонска поезија токму за овој летен месец од нашиот легендарен поет Ацо Шопов!",,Август,"Август – Ацо Шопов

Лежам под стеблото на ноќта, во август што умира и пее
со цвет од пепел на згасната гроза.
Од челото како од црница набабрува и ми зрее
од гроздови ѕвездената лоза.

Лежам во ноќта на август за земја прикован со теме.
Дали ќе додржат, дали ќе ме запрат
овие неуморни воини од билје и семе,
од треви, корени и папрат.

Лежи и чекај тука. Неподвижен, карпосан лежи,
што ако ноќта те пие, што ако ветар те шиба.
Рибарите на твојот поглед плетат невидливи мрежи,
во бездната на твоето чекање сонува златна риба.

Лежам и знам, август е и сè се мени.
Златните зрна на гроздот ко едри зеници гаснат.
Темното полноќно сонце патува кон својот зенит.
А јас останувам заробен во треви и со папрат сраснат.

",song_kafe_kniga
Блаже Конески,"Честит 2 Август – Илинден! За многу години да го славиме и чествуваме! Во чест на овој голем македонски празник, денес ги читаме прекрасните стихови на Блаже Конески!",,Илинденски мелодии,"Илинденски мелодии – Блаже Конески

1.
Бел трендафил — ти за мене цутиш,
и ти, моме, мое ќe ми бидиш!
Ти си, младост, за да се радувам,
малој моме за да те милувам!

2.
Молчи, молчи, кутро срце!
Дури среќно да ми бидиш,
по апцани, по зандани
многу маки ти ќe видиш.

3.
Сношти жално низ темнина
јаор дрво шумеше.
Само легнав, сам си заспав,
ми се сони чуден сон.
Ми се сони темна магла,
во маглата до два сокла,
од крилје се бисер рони.
Кажи, мајко, стара мајко,
каков показ е?
— Тешка коба, судна мака
коби, сину, твој от сон:
темна магла — темен зандан,
до два сокла — до два брата,
дробен бисер — ситен синџир.

4.
Лудо лежи во зандана,
тешки пранги на нозете,
дробен синџир на рацете.
Никој не иди
лудо да види,
таго ле!
Утре рано ќe отворат,
лудо младо да заберат,
лудо младо да загубат.
Никој не гласи
лудо да спаси,
таго ле!

5.
Гарване море, црно пиле де!
Лоша коба кобиш, црни гласје носиш.

6.
Многу жал ми падна, многу црна мака,
за твојата младост дека загина.

Силно момче беше, силно срце в rради,
не истрпе срце ропство да го јади!

Ти нарами пушка, одбор чета собра
и планина вати, гора зелена.

Те издемна душман, во злоба утаен.
За отплата вика гробот твој незнаен!

7.
Крени се, Гоце војвода,
доста си трпел неправди!

Тебе те чека гората,
тебе те пека полето:
на нива мачни селани,
клетите робје в зандани.

Крени се, сину народен,
поведи народ поробен!

Да ни е пролет пролетта,
да ни е наше полето,
да ни се мили селата,
да ни е радост челадта!

Блаже Конески – Поезија, Култура, Македонска книга, Мисла, Наша Книга, Скопје, 1981

",song_kafe_kniga
Славко Јаневски,Денес на блогот читаме прекрасни македонски стихови и поезијата на Славко Јаневски!,,Очи,"Очи – Славко Јаневски

Се извртуваат љубопитни.

Сакаат во себе да ѕирнат
на свој извор со солзи да се искапат.
Попусто им е, љубов моја, попусто.
Изворот со сокрвца се оклопил.

Сега со клепки по многуте тајни копаат
и бараат да им се раскаже
прикаска за слепилото.

И така темницата на копје им е крената.
Течат. Ќе претечат. Зашто не ги испиле
светлопадите на сите вселени.

Потоа во глобовите ќе им прилегнат
грутки иловица под сув босилек,
бели китки под твоите солзи.



",song_kafe_kniga
Гане Тодоровски,"Денес е петок, за многумина денес е крајот на работната недела, па за да го одбележиме почетокот на викендот, денес на блогот читаме прекрасни стихови од Гане Тодоровски.",,Недостижна,"Недостижна – Гане Тодоровски

Се свлекуваш! Со ритам божествен. Привлекуваш.
Во поза на слеп среќник што прогледал пак.
Во очи ми се матиш ко сноп од божилак.
Од восхитот мој крик очекуваш?
Ти прилегам на извор секнат со години што жеднее;
Чекаш да се разгрготам, да бликнам…
И под сеницата на денот залезно што бледнее
Сите минувачи задумани на гозба да ги викнам.
За да го возвеличиме од нога мигов редок
Кога на дневен ред неодложно љубовта е
Точка единствена – а јас пак неоти сум сведок.
На некакво новораѓање – сам на себе предок
И наследник! – Вдаден попреку божествен мост
Со зарек да те следи до крај, до изнеможеност.

",song_kafe_kniga
Петре М. Андреевски,"Летото е во полн замав, па денес читаме прекрасни стихови од Петре М. Андреевски, инспирирани токму од летните пладниња.",,Летно пладне,"Летно пладне – Петре М. Андреевски

Под мене колку едно тело
снемува сува трева
нигде не ме созема

Поворка од ситно царство
пред мене се разминува
од кого да избегам побргу

Ги брка ли некој воловите
или тие некого бркаат
со кренати диви метли одзади

Се исправам и јас за бегање
со моите нозе и друг кинисува
некој се исмејува озгора

Еден цртеж на птица
дури небото ми покажува
ридот застанува пред него

Но јас веќе бегам кон реката
насадена со глави од биволи
на рогови што вртат по еден обрач од муви

Се издолжувам меѓу ите
поплавени ридови
водата се дели и собира

Па така помислувам
да појдам толку далеку
што веќе ништо да не допирам.

Photo by
Jens Kreuter
on
Unsplash



",song_kafe_kniga
Ацо Шопов,Денес на блогот читаме прекрасни македонски стихови и песната „Љубов“ од Ацо Шопов!,,Љубов,"Љубов – Ацо Шопов

Ти што ме присилуваш да бидам таков каков што сум,
Ти што меч ми носиш во усмевка блага,
бев некогаш дете, сушта добрина и љубов,
бев твоја невиност и твоја тага.

Ти што си недостапна за туѓото мнение –
гол пред тебе стојам како вдахновение.

(„Ветрот носи убаво време“, 1957)

",song_kafe_kniga
Богомил Ѓузел,Денес на блогот читаме прекрасни стихови од македонската поезија!,,Во глуво доба од ноќта,"Во глуво доба од ноќта – Богомил Ѓузел

Во глуво доба од ноќта
ќе чуеш чукање на врата
ќе помислиш – конечно дојдоа по мене!

Не, тоа не е сон (за жал)
не, тоа не е срцето сопствено што бие
како топот на коњ во галоп

Нема друго – ќе станеш, ќе отвориш врата
и надвор, меѓу другите, ќе се видиш себе
чудовишно променет, крај спремна машина

што брмчи нечујно како да ја управува
некој од ѕвездите трепкајќи со очи
те чека долга инкубација а потем нов живот

",song_kafe_kniga
Ацо Караманов,"Денес на блогот читаме македонски стихови, а изборот падна на „Елегија“ од Ацо Караманов!",,Елегија,"Елегија – Ацо Караманов
О, денес нема ни радост ни мир
за сите оние папсани од трудот.
Каде се, о каде, надежите на животот?
– Татковино ти си во пеколот на студот.

Но твојот пламнат камен бунтува и пее.
Зборовите треперат како вулкан.
Но, кој ги разурнува градовите наши,
– ветер силен, бура страшна или ураган.

Не нè чувај дома, мајко, глас еден нè вика
и ќе тргнеме сите на повик тој.
Можеби нема да нè видиш веќе, но ќе тргнеме ние
за оваа грутка во тешкиот бој.

Не тагувај. О, не! Јас знам дека си храбра,
во тебе струи крв јуначка, силна.
А тоа се звуците на новата песна.
На новиот живот, верувај ни, милна!

",song_kafe_kniga
Катица Ќулавкова,"Денес е понеделник, па ајде да ја започнеме оваа работна недела со стихови од македонската поезија. Изборот падна на стиховите на Катица Ќулавкова!",,Исповед,"Исповед – Катица Ќулавкова
„Нешто ме тера
да измислувам, да увеличувам
да премолчувам, да додавам
да разместувам, да менувам
а, ме копка копитото
на умирањето
и не кријам дека
ми се разлеваат
и сега, поривите
ту на лево, ту на десно
вон лежиштето
како добро изгмечено тесто
како клацкано шампањско
саноќ чекам да ми се јави
меѓу редови, гласот на Бога
да не гo изумам сонот
пред да го запомнам
сеќавањето ми се преполнило
збувнало, прекипело
вулкан не му е рамен
огнена стихија тече
‘Царство давам за добра песна’
и од утехата се откажувам
сè додека ми суфлира
стих по стих, стихови
Oној онаму Oтаде
од Вишновата градина.“

",song_kafe_kniga
Раде Силјан,"На 16 април 1950 година се родил македонскиот писател и поет Раде Силјан! Во негова чест, денес ги читаме неговите стихови!",,Желба,"ЖЕЛБА – РАДЕ СИЛЈАН

Во време на загубени идеали
Сакам зборови на радост
На хартија да редам

Камени порти да отворам
И низ небесен прозорец
Далеку да гледам

Во време на силни бури
На луњи и грмотевици
На сури магли од сите страни
Сакам на ветрот
Мрежа да му сплетам

Мелем за лута рана да ставам
Порој од капки роса да направам
Низ виножито од бои
Со крената глава да поминам
Песна за убавината да испеам
Од  „Устата на јавето“, 2017

",song_kafe_kniga
Тихомир Јанчовски,"Есента веќе дојде, но тоа не е причина да објавуваме македонска поезија и стихови поврзани со есен. Денес изборот падна на една преубава песна од Тихомир Јанчовски.",,Доаѓа есен,"Доаѓа есен – Тихомир Јанчовски

Немам кому да пишувам
истрошен сум и болен
сѐ ми е инфицирано
а најмногу душата
која научно гледано
и не постои.

На современ јазик
тоа се вика
пад на имунитетот.
Тогаш, сѐ е бавно
и времето не поминува.

Доаѓа есен.
Тагата добива тело.

",song_kafe_kniga
Лилјана Дирјан,Денес на блогот читаме прекрасни стихови од Лилјана Дирјан.,,Светот – мојот брат,"Светот – мојот брат – Лилјана Дирјан
Не пијам ни капка од вашата вода шербетлија
се протегам по седум мориња неоштетена
крстарам по светот (мојот мокар и мрачен брат
во сопствено солило ме чува)
со отровна крв и млад ’рбет
за Вас јагула сум
па не чепкам по вратите на земните светци
за трошка удобност, четвртина работна маса
годишен одмор и бонови за храна
се протнувам низ густата жица се разлагам
и се спојувам себеси брзо
пред да ме сомелат турбините
студот ме одржува свежа и лизгава
сита сум од малку алги и свеж воздух
затоа понекогаш скокам од водата кон небото
и пишувам ретко но точно
со празнини на хартијата
за кои не се извинувам ниту простувам
сега
за она што се сеќавав
илјада години однапред

",song_kafe_kniga
Игор Исаковски,Денес на блогот читаме прекрасни стихови од Игор Исаковски!,,Непрекинливо движење,"Непрекинливо движење – Игор Исаковски

колку осаменост
може човек да поднесе
поставен пред заборав
во куќа на ридот
сите ветрови да удираат
а пак да не ја срушат
туку песна да пеат
додека минуваат
низ собите
додека сè крцка
се превиткува
пред големата наезда

утрата се празни
јалови и штури
како осамено суво дрво
во запуштено поле
кога те нема
мојот свет од мене се крие
зад темен превез
од неизговорени болки

каде е
светлиот глас
од сомот и топлина
во бучната лушпа

Листа на јадења од твоето тело
како кога влегувам во ресторан со дупка во стомакот –
не знам што попрво да нарачам, се збунувам од можноста

те гледам послана пред мене –
поезија поголема од самата поезија

ти секогаш можеш да бидеш таа –
госпоѓата поезија никогаш нема да биде ти

те бирам дел по дел, нарачувам разуздано –
лакомо гризам и нарачувам уште, со полна уста

полека стануваме едно, акорд од воздишки –
поезија пишувам кога те немам крај себе

18.08.2008, 01:47

",song_kafe_kniga
Петре М. Андреевски,"На денешен ден, 23 март, во 1940 година се родил македонскиот великан Ристо Шишков, познат по својот раскошен талент и впечатливи улоги во „Републиката во пламен“, „Табакера“, „Црвениот коњ“, „Црно семе“, „Македонска крвава свадба“ и бројни театарски улоги. Во негова чест, денес на блогот ја читаме песната „Како ќе го најдеш Ристо Шишков“ од Петре М. Андреевски, посветена токму нему.",,Како ќе го најдеш Ристо Шишков,"Како ќе го најдеш Ристо Шишков – Петре М. Андреевски



Ќе бараш човек со висока сенка
што сите сенки наоколу ги покрива.
Кај него сонцето никогаш не заоѓа
и затоа не можеш да го згрешиш.
И кажи му дека едикоиси за едишто
кои толку сакаа пред нив да умре,
одамна мртви и заборавени се шетаат.
И уште ќе му кажеш дека така било
откако е бел снегот и црн гавранот
и дека кај нас ести уште исто.
Тој е прв во се и роднина на сите
што ги оживеа со својот живот,
со него е и сета жална Македонија
и во неговите очи и ти ќе се видиш.
Оти тој гледа се и отсекаде се гледа:
неговото време никаде не завршува
(не се менува и не изминува)
а и убавината што ја има облечено
од него не се дели, не се оддалечува.
Во името нејзино е и сликата негова
и затоа не можеш да го згрешиш.

",song_kafe_kniga
Анте Поповски,"Денес е Светскиот ден на поезијата! Поезијата е уникатно искуство за секој читател, секој од нас има стихови што некако нè допираат. Во чест на овој убав ден, денес на блогот читаме македонска поезија и стиховите на Анте Поповски!",,Тие малечки нешта околу нас,"Тие малечки нешта околу нас – Анте Поповски

Тие малечки нешта околу нас
на кои не им обраќаме внимание
се посилни од нас.
Тие имаат смисла да нè надживеат
зашто содржат суштини кои нè поврзуваат
низ времето.
Како мали Мајка ни плакнеше
крст од чесно дрво што од Светата Земја
го донесол некој наш предок.
Крстот го правел самиот Исус, тврдеше Мајка,
Исусов врсник е, велеше Таа,
оваа длапка на крстов е трага од неговиот палец,
овој засек е од неговото остро ноже
дури го обликувал дрвото покрај Јордан.
Го допиравме потоа крстот, го целивавме,
доколку убаво се заслушувавме во ноќите
го препознававме дури и гласот Исусов.
Така научивме како сме стигнале до тука
зашто сите нешта околу нас се само зборови
а отаде името е она што е безимено.
И навистина: ова мало нешто
што го допирам одново во сеќавањето,
преминувајќи од рака на рака
само во нашата мајкина лоза
памети многу колена! Па зошто тогај
во некое продолжение наназад
тој крст да не го допрел и Исуса,
зошто оваа длапка да не е трага од неговиот палец
а овој засек да не е од неговото ноже?
Тие малечки нешта кријат во себе дел од нас
и ѝ го предаваат на иднината. Во нив
заробени се многу мориња, скаменети многу галии,
во тие мали нешта светкаат мечови на крстоносци,
демнат многу помории, пустошат многу љубовни луњи,
во тие малечки нешта вооплотен е човек
чија сенка шета низ црнината.
Врз мојот допир и врз мојот целов
заробени на овој крст
јас веќе ги чувствувам усните и рацете
на потомствата… Какви се тие прелаги
дека исчезнуваме?
А малите нешта?
А ние заробени во нив и на нив?

",song_kafe_kniga
Коле Неделковски,"Денес на блогот читаме македонска поезија, изборот падна на „Скитник“ од Коле Неделковски!",,Скитник,"Скитник – Коле Неделковски

Везден одам, везден траам,
везден судни маки чмаам…
Глава веднам… С’лзи леам
и сред лути рани тлеам.
Блиска рода нигде немам,
ни при живи дел да земам:
Немам либе… Гори младост…
Дни се нижат в страшна гладост.
Лејте очи, с’лзи жешки,
гини срце, в рани тешки!
Роб ќе стане, ден ќе светне,
младост пуста в крв ќе летне!



(Поштенска марка со ликот на Коле Неделковски, по повод 100 години од неговото раѓање, издадена во 2012 година)

",song_kafe_kniga
Раде Силјан,"На денешен ден во 1929 година, во Истанбул, се родил познатиот македонски поет Матеја Матевски, кој за жал почина на 6 јуни 2018 година. Во чест на неговиот роденден, денес на блогот ги читаме прекрасните стихови на уште еден познат македонски поет Раде Силјан, посветени токму на роденденот на Матеја Матевски, односно на неговиот последен роденден.",,Последниот роденден на Матеја,"Последниот роденден на Матеја – Раде Силјан

Скопје, 13 март 2018 година

Со чаша црно вино наздравува
И со притаен глас кажува
Дека песните ненапишани
Ќе се разминат со спомените
Безброј прашања се ројат
Во неговата глава
А сал гласот на судбината
Тивко му вели
Сам човек планина не освојува

Во годините прилежни
Лажни звуци
Ја населуваат библиотеката
Болно воздивнува

Го враќа времето на младоста
И по патот на ѕвездите
Заносно талка по скрките на Беличица

Како сенки од друго време
Крај него минуваат
Последните слики на детството

Молкум ги отвора прозорците
Ги проветрува одаите на надежта

Со тајниот јазик на мајсторите
Се моли за будните чувари на јавето

Ја прелистува книгата на радоста
И по многу години дознава
Идеалите заспале меѓу кориците

Го подлажува хартијата
Болно воздивнува
На фотографиите не им верува
Дека играта со спомените била
Последна надеж на поетите

(Раде Силјан и Матеја Матевски)
извор на песната, како и сликата:
Страницата на Фејсбук посветена на Раде Силјан

",song_kafe_kniga
Катица Ќулавкова,"21 февруари е Меѓународниот ден на мајчиниот јазик. 21 февруари е прогласен за Ден на мајчиниот јазик Прогласен е на XXX седница на Генералната конференција на УНЕСКО во 1999 година. Во чест на овој ден, денес читаме стихови на академик Катица Ќулавкова токму посветени на македонскиот јазик!",,Ода на македонскиот јазик,"Ода на македонскиот јазик – Катица Ќулавкова

Не те бирав, ама би те избрала
Меѓу сите јазици на светот
Тебе, навидум мал, а голем
јазик на исконот и на иконата
Тебе, оти си жив доказ за преминот
од митско кон поимско мислење
Серијал од диви бракови со туѓи јазици
кои во мираз ти оставиле траги и лузни
(од санскритот до латинскиот, турскиот и англискиот)
Тебе, јазол од јазици, јаз полн тајни
Тебе, сенка на сакралното, сениште на профаното
– остава на забранети јазици и гатанки
– засолниште на безобразни зборој и думи
– мрестилиште на суптилни значења
– преноќиште на клетви и благослови
– складиште на игрозборки и брзозборки
Тебе те одбрав, јазик – прајазик
Јазик – мајка и матрица
Јазик – постоење и постојбина
Јазик – битие и биднина
Во тебе ниеден одговор не е бесмислен
– И сè си има свое зошто и свое затоа
– И нема случајни глаголи и именки
во твоето скровиште, под твојот покров
Во тебе и дождот добива виша смисла
Во тебе огнот не е само огон, ни агон
Во тебе се будам за да бидам верна на битието
свесна за собитието, во чинот на суштествувањето
Во тебе епохите легнуваат како во гнездо
Душите лебдат како мистериозни глуварки
Твоја сум, и кога сум прогонета од твојот дом
И кога те дебнам во заседа, за да го најдам
правиот израз, кога мантрам и кога бајам
со мајчинска љубов
Од тебе вдахновена, живот ти вдахнувам
Премногу ти се доближив за да те изгубам
Премногу те имав за да ми се измолкнеш
како низ решето
Знаеш ти, знам и јас –
смрт му се заканува на јазикот кој молчи
Како мутав, нем и запоставен
Оставен на милост и немилост
на припростите и празнословците
на мешетарите и политичарите
на социјалните мрежи и порталите
Денес не се разликува сировото од суровото
Денес погрдното е смешно, стравичното – вообичаено
секојдневие, опасно по живот
Дојде ред да станеш, и ти, жртвено јаре
сведен на сликичка, на немушт знак
Ти, некогаш осветен, сега испоганет
Некогаш во зенитот, сега на дното
Некогаш слободен, сега заложен
Некогаш со име, сега со прекар
јазику мој, јазику на светот
никој не може да ти ја поништи
твојата волшебна моќ
твоето воскресение!

Photo by
Gaman Alice
on
Unsplash

",song_kafe_kniga
Богомил Ѓузел,"Денес е петок, прекрасен ден за читање македонска поезија и македонски стихови. Во продолжение прочитајте ја прекрасната песна „Бдеење“ од Богомил Ѓузел!",,Бдеење,"Бдеење – Богомил Ѓузел

Завршува уште еден ден.
Макар што никој не ме тера
да се вратам дома
небото се затвора ко утроба
што се отворила предвреме
а решетките на хоризонтот слушам
како се слушаат со чкрипот.
Се затвора дуќанот на светот.
Вечерта ме магнетисува со умор
и алкохол. Корка лебец и пепел.
Денот го продолжувам со бессоница.
Одеднаш огништето се запалува
или некое полноќно сонце
и јас се гледам како чекорам
по одредената врвица
од пустината на мојата дланка.

(извор на сликата: Pinterest)

",song_kafe_kniga
Ацо Караманов,"На 31 јануари 1927 година се родил македонскиот револуционер и поет Ацо Караманов. Во 1941 година се вклучил во СКОЈ, на почетокот на септември 1944 се придружил на Тринаесеттата македонска народна бригада, а го загубил својот живот ноќта меѓу 10 и 11 октомври 1944, на само 17 години. Заради неговата прерана смрт, на само 17 години, тој не успеал да издаде книга или поетска збирка, но, сочувани се околу 280 поетски творби, како и неговите бележници, лектирски тетратки, записи од дневниците, писма и други преписки.",,И можеби ти ќе дојдеш тогаш,"Во чест на Ацо Караманов, денес на блогот ги читаме неговите стихови!

И можеби ти ќе дојдеш тогаш – Ацо Караманов

И можеби ти ќе дојдеш тогаш
за последен пат на морскиот срт
немоќен и студен каде спијам
прераната да ја колнеш смрт.

А моите усни насмевнати ќе бидат
и душата уште ќе живее велам
а очите верувај сами ќе видат
и пак со тебе сè ќе делам.

Ќе бидам буден тогаш верувај
дури ќе излезам од темниот гроб
повторно да ја запеам моќната песна
на црниот и побунетиот роб.

Од моите очи ќе капат капки дожд
земјата да ја напојат родна
та и мртов ќе мислам на тебе и неа
ти среќна да бидеш, таа плодна.

",song_kafe_kniga
Гане Тодоровски,"Длабоко сме навлезени во зимата и студените денови, па затоа денес на блогот читаме македонска поезија и прекрасните стихови на Гане Тодоровски!",,Зимска прикаска,"Зимска прикаска – Гане Тодоровски

Стивна сегде шумот… градот молкна.
Скопје заспа в сладок ноќен сон;
јас сум буден, низ чистото окно
гледа ладно месец сребро полн.

Спие градот облечен во тенка
нежно-снежна копринена риза,
како змија димот витка сенка
просторот во ноќта тој го гризе.

Пак е така чудно, толку чудно,
сè e исто: ноќта, мојот дом…
„Что бы мне так больно и так трудно
жду ль чего, жалею ли о чьем?“

Не, не зошто, зошто ли ќе жалам
само детски спомен галам јас,
ене гледам собата пак мала
тате пее, тажен лее глас.

„Выхожу“ ја пее така страсно,
срцето го раѓа звукот топол,
месецот го шета сводот јасен
јас го следам со врелиот опул.

Јас го следам жедно очи вковал
в ликот негов, таму солзи капат
„Я ищу свободы и покоя“
и ме грли тој со дланот рапав.

Песно чудна! Зошто таква сила
криеш в себе. Зошто, кажи ми?
Штом те спомнам срце болно свивам
расне в тебе образ татков мил.

„Выхожу один я на дорогу
сквозь туман кремнистий путь блестит“
штом те спомнам сеќавам јас тогаш
тате пее лермонтовски стих.

Живеј песно! Знаеш ли ти колку
место земаш во срцево мое?
Знаеш ли колку ублажуваш болки?
Живеј песно живеј в мојот спомен?

***

Небото е уште така светло
месецот врз снегот згрчил лик
склопив очи…. В чуден спомен сетив
дел од мојте свидни детски дни.

Тодоровски, Гане.
Скопјани
. Скопје: Арс Либрис, 2020

Извор на сликата: Cabin Place

",song_kafe_kniga
Славко Јаневски,"На 11 јануари 1920 година се родил познатиот македонски писател и поет Славко Јаневски. Во негова чест, денес читаме прекрасни македонски стихови токму од него.",,Мост,"Мост – Славко Јаневски

Темели од воздух
и пак мост си сочинил.

Едниот крај на дланка
другиот врз глава се потпира.

Со нозе преку него
да минеш се напрегаш,
не се може.

Стои лакот непреминлив
и стои главата,
без неа господ знае
нозете кај ќе стасаат.

",song_kafe_kniga
Петре М. Андреевски,"Денес е петок, кој освен што е последниот работен ден од седмицата за многумина, исто така го означува и последниот викенд од оваа 2023 година. А има ли подобар начин да го прославиме последниот викенд и почетокот на новогодишниот викенд од споделување и читање македонска поезија? Имено, ова е и последната објава на блогот за 2023 година, па затоа и се одјавувме за оваа година со прекрасните стихови на Петре М. Андреевски од неговата легендарна збирка „Дениција“.",,Песна за мојата песна,"Песна за мојата песна – Петре М. Андреевски

Отспрегни ce машки ветру, мој личен телалу,
надлетајте го својот глас птицо и грмотевицо,
бидете редачки мои мачни посестрими
и искрај в краја пренесете ја песната за мојата песна:
За таа топола меѓу две пустини, меѓу две планини,
за тој постојан бакнеж меѓу две пречисти усти,
за тоа виножито меѓу две возбудени шуми,
за таа неизодлива ноќ меѓу две преноќишта,
за таа потпалена свеќа меѓу два непријателски черепа,
за таа мировна труба меѓу две завојувани земји,
за таа воздушна коњица меѓу две села,
меѓу две стомни вода,
за тој преотворен чадор на печурката,
за таа препрочитана телеграма меѓу два братски дожда,
за таа непомрдната Деница меѓу две оддалечени утра,
за тоа растојание меѓу два одѕива,
за тие речни слабини меѓу две скарани перачки,
за тој затскриен студ меѓу две топли соби,
за тој буквар, за таа сметалка меѓу два ближни града,
за тоа засолниште меѓу две селски горештини,
за тој пејзаж, меѓу две писма, меѓу две боишта,
меѓу две Крушевски Републики,
за таа пот, за тој дијамант меѓу две стушени чела,
за таа грутка снег меѓу две детски дланки,
за тој сончев прстен, за таа рамноденица,
за таа расонета струја меѓу две растителни ноќи,
за тоа запечатено пладне меѓу две речни промаи,
за таа капка вода меѓу две суви непца,
за таа камбанарија меѓу два ѕидара, меѓу два ѕвонара,
за тоа нескротливо животно, за тоа милозливо Невреме,
за тој водопад меѓу моиве две раце,
ЗА ДЕНИЦИЈА.



",song_kafe_kniga
Ацо Шопов,"На 20 декември 1923 година се родил еден од најголемите македонски поети Ацо Шопов. Годинава беше и прогласена за година на чествување на Ацо Шопов и имаше голем број активности и настани поврзани со неговиот лик и неговото творештво. За да ја заокружиме годинава и овој јубилеј, денес на блогот, токму на денот на неговото раѓање, читаме негови стихови.",,Ноќта,"Ноќта – Ацо Шопов

1.
Co лажна убавина ги обвива предметите
и им дава облик на вистинско збивање.
Ги измамува луѓето… и само сo поетите
има допир силен ко најприсно сливање.

Caл нив им ги отвора широко зениците
топли од сонувања за дни недонесени,
меѓу сите предели ги брише границите…
Затоа поетите гледаат занесени.

2.
Ноќта е заборав, заборавот успивање,
кога сите мисли на праг ги оставаме.
Денот клика возбудено: памети ме, памети ме,
ко пролетни води твое сум разливање,
a ноќта: пополека сè да забораваме.

",song_kafe_kniga
Катица Ќулавкова,Денес на блогот читаме македонска поезија и стиховите на академик Катица Ќулавкова!,,Ужас без крај (обична песна),"Ужас без крај (обична песна) – Катица Ќулавкова

Затоа што безграничното го натрупаа со граници
Затоа што и на јагулите патот не им е прооден к’о што беше
Затоа што и штрковите се мислат дали да се вратат
Затоа што ни небото е сино, ни земјата – плодна,
ни домата – дома
Затоа што од слободата остана само звук на очај
Затоа што цела држава ни е депонија, гасна комора, логор
Затоа што луѓето станаа нелуѓе, градот – преполн зомби
Затоа што децата немаат детство, не веруваат во иднина
Многу скролаат, малку зборат, едвај раскажуваат
Затоа што младите станаа монети за раскусурување
евтина стока, бело робје, жртви на разноразни трговии
Затоа што кладилници никнат на секој агол, со закон заштитени
а библиотеките, училиштата и градинките се распаѓаат
Затоа што по патиштата се гине секојдневно,
небаре сме во војна
Затоа што пожолтена е сликата на светот,
жолт печат, грозни вести
Затоа што вистината не вреди ни пет пари,
лагата е преценета
Затоа што сè ни е на распродажба, и минатото, и сегашноста
А иднината и онака не постои, освен како мислена именка
и предизборна кампања.

Извор:
Фејсбук профилот на академик Катица Ќулавкова

",song_kafe_kniga
Блаже Конески,"На денешен ден, 7 декември 1993 година, починал Блаже Конески, еден од најзначајните луѓе во македонската книжевност. Во негова чест, денес на блогот ги читаме неговите стихови.",,Ѕвезди,"Ѕвезди – Блаже Конески

Думам — вие еднаш ми зборевте нешто,
но не думам веќе што и како било,
и залудно да се присетувам сега —
сивило се свило, споменот го скрило.

Думам само — беше на полноќ во Раец,
чкртаа по патот кираџиски коли
и штуркаа, ѕвезди, еднолично штурци
со глас што се моли за тивнати боли.

О ѕвездено небо, мислев дека мој е
зборот како тајна што во мене ѕуни.
Но залудно да се присетувам сега —
зошто да ме буни звук на глуви струни?

Го паметам само тиквешкиот говор
на колари пеши крај чкрипливи коли,
само она тивко штуркање во Раец
и глас што се моли за далечни боли.

",song_kafe_kniga
Анте Поповски,"Денес е убав ден да читаме македонска поезија (впрочем, како и секој друг ден), па затоа во продолжение уживајте во прекрасните стихови на Анте Поповски и тоа песна од неговата прва издадена стихозбирка „Одблесоци“!",,Наслутувања,"Наслутувања – Анте Поповски

Ќе наминеш ти
со твоите зелени очи
– подлабоки од езерото на надевањата,
– позелени од зеленилото пролетно!

Молкум ќе погледнеш горе
и тихо како наслутувањето
ќе одминеш…

И да се колнам
– по бездната на нашите надевања
ќе тапка заборавот
и рамнодушноста
на ова зеленило пролетно:

Јас ќе те барам
– во сè што е зелено
ќе те најдам
– во сè што е длабоко.

(„Одблесоци“, 1955)

",song_kafe_kniga
Лилјана Дирјан,Денес на блогот читаме прекрасна македонска поезија и стиховите на Лилјана Дирјан!,,Концерт за мирис и оркестар,"Концерт за мирис и оркестар – Лилјана Дирјан

Мајка ми
кога нè вика на ручек в недела
таа подготвува
концерт за мирис и оркестар
сè се разликува
во нејзината кујна 3 на 4
пеат тенџерињата паѓаат капаците
плитките и длабоките чинии тропаат
солта и шеќерот врнат
белиот чаршаф со белиот вез е негибнат
лажиците, виљушките и ножевите се штимаат
штицата за сечкање воздивнува, кромидот солзи
аванот со каранфилчето, ванилата и морското оревче
пека за Азија
пее и чешмата
ринглите се тимпани
рерната е топлиот стомак на кујната
родното место на лебот
тој расте и се прелева
супата е полна со моркови и керевис
и саксиите на прозорецот степуваат
па и малото филџанче
последно од бившиот сервис од нејзината скромна свадба
блеска со жива жолчка
и весникот на кој се суши сечканиот магдонос шумоли
и татко ми гледа ту во мајка ми ту во своето сеќавање
кога таа се качува по скалите пред него и се смее задишана
а мирисаат и штотуку печените црвени пиперки
крај е на летото 2005
и тие се соблекуваат (прават стриптиз) од лушпите
а мајка ми
некако е ведра некако спокојна
зад неа на полицата е апаратот за притисок
и картонската кутија за чевли полна со лекови
би запеала посипувајќи ги ванилиците со шеќер во прав
би запеала
а и јас со неа

Извор на сликата: Pinterest

",song_kafe_kniga
Ацо Шопов,Честит 11 Октомври – Ден на востанието на Македонија! На овој ден македонскиот народ одлучно реши да се бори против окупаторот и да се бори за слобода и ослободување! Во таа чест ги читаме прекрасните стихови на Ацо Шопов!,,Партизанска колона,"ПАРТИЗАНСКА КОЛОНА – АЦО ШОПОВ

Вечер е тиха, дремлива,
нечујно гора шумоли,
месец сред гранки сонува
ѕвездите солзат на небо,
а рана пролет пргава,
раскрила убост моминска –
снага ѝ – шума борова,
очи ѝ – бистри кладенци,
лице ѝ – пупка трендафил,
а коси – трева зелена.
Еј море, радост голема,
партизан в пролет да бидеш,
кога се шума разлисти
и зажуборат извори,
еј море, среќа бескрајна
в пролет низ гора да одиш,
грлото да го извиеш,
песни да пееш бунтовни
и врагот да го прогониш!…
Вечер е тиха, дремлива,
нечујно гора шумоли,
месец сред гранки сонува,
и ѕвезди солзат на небо.
Не оди долга колона,
не гази снага моминска,
на лесни крила пркнати,
вила ја носи планинска!



",song_kafe_kniga
Игор Исаковски,Денес на блогот читаме прекрасни македонски стихови од прерано починатиот Игор Исаковски.,,Од сино кон црно,"Од сино кон црно – Игор Исаковски

најди ме во мојата двојност
избери парче за себе
земи ме како што ми доликува
спотни уште оган во вртлогот
терај ме напред
кон сонцето и светлината
терај
биди силна како случаен избор
наврти го твојот извор кон мене
земај додека ме има
густ чад исцеди од мене
болскоти прибери
со твоите големи
дланки како градови
носи ме
како сок што се наведува

",song_kafe_kniga
Владо Урошевиќ,"Влада Урошевиќ има навистина одлична и плодна година, покрај неколкуте нови изданија и награди, викендов и официјално ја доби награда „Златен венец“ на Струшките вечери на поезијата. Во негова чест и во чест на наградата, денес читаме прекрасни стихови од него.",,Непозната,"Непозната – Влада Урошевиќ

Таа слегува бавно по големите камени скали.
Таа има тело посипано со цветен полен.
Таа носи кутија со заспани пеперуги на дланката.
Таа го знае наизуст распоредот на ѕвездите.

Таа се управува според мирисот на морето.
Таа ги чувствува патиштата на кртовите под земјата.
Таа ги насетува облиците на утрешните облаци.
Таа го гледа мракот во срцето на ламбата.

Таа минува меѓу кратерите на Месечината.
Таа минува меѓу позлатените кулиси од опери.
Таа минува меѓу големите полнети птици што веќе не постојат.
Таа минува меѓу мртвите нуркачи во скафандри.

Таа минува меѓу деца што играат мижитатара.
Нејзе ѝ се обрнуваат, таа одговара.
Но таа зборува на еден мртов јазик
што го разбираат само статуи.

Извор:
Урошевиќ, Влада. „Лавиринт“ (избор од поезијата). Скопје: 2019, Темплум

Извор: Pinterest

",song_kafe_kniga
Јосип Коцев,"Вчера на блогот,во објавата со препораки,напоменав дека ја прочитав и ја препорачав новата поетска збирка на Јосип Коцев, „Две мориња“. Уште сум инспирирана од некои од неговите стихови, па денес на блогот издвојив една песна која мене ми остави голем впечаток, можеби ќе ве поттикне да ги прочитате и останатите.",,Разминувања,"

Разминувања – Јосип Коцев

Некои разминувања
треба да стојат во
учебниците по историја,
како најголеми настани
што никогаш не се случиле,
во географските атласи,
како реки што никогаш
не си ги измешале водите,
во градските планетариуми,
како светови што се пресекуваат
и крварат
на ист простор,
во сите различни времиња
сè до последната капка иднина.

",song_kafe_kniga
Матеја Матевски,"Денес е убав ден, среда. За поголема мотивација и убав ден, денес читаме убави стихови од Матеја Матевски.",,Трева,"Трева
–
Матеја Матевски

Залутав одамна љубопитна во овој грд пејсаж
од железо цреп и бетон
но сепак останав жива

Сега сум малечка полјанка
на туѓите убави надежи
за кои го крадам неверна ветерот од реката

Безброј патувања им нудам
на очите и стапалките
што паѓаат уморени на моите сиромашни откоси

Но спомени имам и јас
па свенувам штом ќе ми шепнат
дека сум била шарено крило на убавината

Шарено крило на младоста
во коренот на плитките води
што растат со жолтиот спомен во купишта од сено

Извор: We Heart It

",song_kafe_kniga
Матеја Матевски,Денес на блогот читаме прекрасна македонска поезија и стиховите на Матеја Матевски!,,Сон,"Сон – Матеја Матевски

Сè повеќе ридот се крева пред неговиот поглед
зад него остануваат треви троскотишта и бурјани
Потоа нискогорица се траќа меѓу красти и камењари
врз кои сонцето јачи

Наеднаш сенките се прибираат во шумата
а студот в срце
И ти сал одиш напред и пругоре среде дрвјата
по чистинките од старо лисје
високите по кои стада и магли пасат

Сонцето кон врвот влече и подалеку уште
со лишаи одделен и карпи со мовта на годините
Ти знаеш дека пак мораш да се изјазуваш
сал угоре подалеку и ридот
беспрекин да се виши
по копнеењето дално на небото

Зад врвот бездната зјае во грда несполука
а ти сал одиш напред
дур врвот пред тебе постојано
расте и се извишува

Извор: Од „Мадригал“.
Матеја Матевски. Копнеж по целина. Скопје: Мисла, 2005

Извор: Pinterest

",song_kafe_kniga
Блаже Конески,Денес на блогот читаме македонска поезија и стиховите на Блаже Конески!,,Претходница,"Претходница – Блаже Конески

Не барам збор за ова што ни се случува.
Речи го: предавство, лудост, гадост, нискост.
Секој ќе плати за својот бес.
Пустошот што те чека
јас веќе го доживеав.
Не бој се. Не е страшно.
На крајот сеќаваш дури жал и блискост.

(Извор на сликата: Aesthetica Magazine)

",song_kafe_kniga
Петре М. Андреевски,Денес на блогот читаме македонска поезија и стиховите на Петре М. Андреевски!,,Лицето на зборовите,"Лицето на зборовите – Петре М. Андреевски

Кога ја прашав баба ми
како да го запаметам
лицето на зборовите,
таа како да се врати
некаде оддалеку,
ме гушна и ми рече:
Нивното лице не е едно,
како и нашата мака
што не е само една
и не е само за еден!

Така во скутот на баба ми,
на нејзината шарена скутина
ја запознав мојата татковина.

",song_kafe_kniga
Ацо Шопов,"Летото ни се приближува со брз чекор, но сè уште имаме можност да уживаме во пролетните денови. Денес започнува нов месец, па да се надеваме дека јуни ќе ни донесе убаво време и убави моменти. Па така, на почетокот на новиот месец, денес на блогот читаме прекрасни македонски стихови, а изборот падна на Ацо Шопов.",,Ако сведнам понекогаш глава,"Ако сведнам понекогаш глава – Ацо Шопов

Ако сведнам понекогаш глава,
понекогаш ако паднам в чмај,
и во мртви зеници се јават
мртва тага и злослутен сјај,–

о, не мисли осамена да си!
Радост носам исто ко и ти, –
тоа само ко ехо се гласил
некој спомен од детските дни.

И не иди! Не теши ме милно!
Сам ќе мине овој облак лош,
и очите ќе ми светнат силно
окапени во смеа и дожд!

Стихови за маката и радоста
, 1952

Извор на сликата: Pinterest

",song_kafe_kniga
Гане Тодоровски,На денешен ден во 1929 година се родил еден од најпознатите и најдобрите македонски поети и книжевници – Гане Тодоровски! Во негова чест денес читаме прекрасни македонски стихови создадени токму од неговото перо.,,Обична песна,"Обична песна – Гане Тодоровски

И бев и сум
со грска грев со грутка ум
и ќе се преобидам
да видам колку ли уште ќе бидам
бидејќи бев
колку на ум
толку на друм
бидејќи копнеев да видам
кон каде идам
со товар гнев
со порој шум –

И најоздади
низ горчлив смев
низ едвај здив
преповторив:
сум бил и уште сум
и уште верувам ќе бидам
не потајум
не молчешкум
туку
низ оној голем грев
сеприфатлив
бидејќи живеев
живот на вистински жив.

Извор на песната:
Тодоровски, Гане.
Скопјани
. Скопје: АРС ЛАМИНА, 2020

Извор на сликата: We Heart It

",song_kafe_kniga
Игор Исаковски,"Игор Исаковски прерано го напушти овој свет, а не престанува да воодушевува со неговите стихови. Па затоа, во пресрет на овој продолжен викенд, денес на блогот читаме негови стихови.",,Ќе спијам,"Ќе спијам – Игор Исаковски
(сакам што ноќта е жена)
ќе спијам во мојот кревет.
додека надвор завиваат снегулки
и раката нерешително ми трепери.
ќе спијам во мојот кревет. за инает
на сите тие претскажувања: за мојата
смрт, за војни, за катаклизми, за сè
што би тргнало наваму–натаму. ќе спијам
во мојот кревет. низ високите окна
ќе гледам како навева снегот. ќе се
туткам во својата топлина, ќе бидам
тивок и нежен, топол наспроти студот
на светот. вредам повеќе од тоа.
ќе спијам со мирис во носниците,
полн љубов, полн мир. ќе спијам
во мојот кревет, спокоен и на топло.
вечерва нема да мислам на селењето:
ова е толку убава и силна ноќ,
што повремено се прашувам
како ли сум ја заслужил.

",song_kafe_kniga
Ацо Шопов,"На денешен ден во 1982 година починал Ацо Шопов, еден од најпознатите македонски поети. Годинава исто така се одбележуваат и 100 години од неговото раѓање. Во негова чест, денес читаме една негова прекрасна песна.",,"Знам, ти сега сама замислена минеш","Знам, ти сега сама замислена минеш – Ацо Шопов

Знам, ти сега сама замислена минеш,
и чувствуваш в срце и болка и сласт,
и едина мисла те мачи и кине:
зошто сум ти близок и далечен јас.

Но вечер, штом птици попаѓаат в гнезда
и задрема паркот и настане мир,
Штом ноќта се роди и sвезда по sвезда
ќе посее немо по темната шир, –

ти пак ќе ми дојдеш занес да нè носи,
да јуриме лудо по незнаен пат,
и в заборав чуден да ти шепнам в коси
за мојата тајна што ја кријам млад.

И ти пак ќе прашаш: дали јас ти реков
или сонил нешто зелениот мај,
дали ветер в цветја потрепнува леко
или в река паѓа ѕвездениот сјај?

А утре, штом самне и занесот мине,
ти пак ќе се будиш со болка и сласт,
и истата мисла уште ќе те кине:
зошто сум ти близок и далечен јас!

Стихови за маката и радоста, 1952

Извор: We Heart It

",song_kafe_kniga
Видое Подгорец,"На денешен ден (14 април) во 1997 година починал Видое Подгорец, еден од најпознатите македонски современи писатели. Во чест на годишнината од неговата смрт, денес читаме прекрасни стихови од него!",,Нема љубов,"Нема љубов – Видое Подгорец

Не минувај. Стани нешто налик на сон.
Времето во заборав нека се стопи.
Ти си на разуздани ждребиња од прапорци ѕвон
Во кој и тврдиот камен ќе се опие.

Нељубена ѕвездо! Откај толку жед
Во твоите очи за љубов?
Крај тебе сум јас залутана птица во бура, без глед,
Па сѐ ми е едноставно во животот груб.

Та што е срам? За така исчекан миг
Јас се стопувам в себе. И само еден лик
Ме плени. И само твојот лик ме плени.
И да е полето наше, по сите искласани ниви,
Ќе минеме како ветер со развеани гриви,
Но од таква љубов пак ќе бидеме неми.

",song_kafe_kniga
Лилјана Дирјан,Денес читаме прекрасна македонска поезија и стиховите на Лилјана Дирјан!,,Пурпур,"Пурпур – Лилјана Дирјан

Тоа не може
да се опише ниту со отворени ниту
со затворени очи
тоа (за себе) црвено – бело – златно
топло оганче во зима
парче пурпурна ткаенина
што вжештува и запалува
кремен камен сред полиња снег
а време во присој
голема четворка придружена со нула
еден ирвас влече санка
остава трага во сонот
(и обратно може)
сонот остава трага во снегот
патувајќи на отворено
и неговата кошула се полни се ветер
и моето лице го губи
своето штотуку најдено (во него) парче сега
и сега таа разделеност
нови илјада милји во срцето

Извор на сликата: Pinterest

",song_kafe_kniga
Матеја Матевски,,,Свети Трифун,"Денес православните христијани го чествуваат Свети Трифун, кој се смета за заштитник на градинарите и на лозарите, а денес (14 февруари) исто така се врши обредното закројување на лозјето, па многумина во разговорна форма го нарекуваат и Денот на виното.

Во чест на Свети Трифун, денес на блогот читаме прекрасни стихови од Матеја Матевски и песната „Свети Трифун“, од збирката „Липа“ издадена во 1980 година.

Свети Трифун – Матеја Матевски

I

Ме затворија во манстир во црква ме затворија во осама
ни дождот да ме мие ни виното ни плодот на надроченото сонце
под овие ридја
ме врзаа за ѕидот за тулата за варот
со боите на ридот со воздухот на коштаните
ме врзаа млад и ме нарекоа светец
а јас лозите ги сакав и очите на селските моми
на гроздобер на панаѓур на сведен
Сенката ми ја затворија ја врзаа оковаа
за вечни времиња што не знаат
ни сонот како расте ни денот како вјаса
И сега ми дојдовте вие во возбуда во изненада
восхитени што тука сум виснал окружен од завидните старци
А јас би сакал да слезам од овие ѕидишта
по славејот што клука под стреата
по шумот на водите по ластарот на лозите
зашто уште копнежот клука и времето ме јаде
да слезам да истрчам да избегам во просторот
во просторот зрачен потопол од сето време

II

Ти идеме со векови од дедовци од предеди
пред твојот лик сонцето што го впил
и славејот и бранот
и навевот на снеговите
Во тебе сиов рид со плодови и птици
се преселил и цути врз рамената твои
а очите се посилни и од длабоково небо

Ѝ пееме на раката што те прелажа крај ливадите
и те доведе тука времето чирак да ти биде
на ликот твој да му служи и да се подучува
за тајните и трајни патишта на убавината
Ти млад остана до денес не познавајќи ги
ни болката на поразот ни пустошот на староста
Правта твоја одамна во нас веќе расцутува
и во нашите раце се прелева виното на твоите очи

И твојот лик да не е кој сега би нè подучувал
како се совладува времето под нозе што ни копа
мислата што ни ја јаде и надежта ја гори

Ти ни го одредуваш патот на зрачните надевања
дека е побогат и еден убав потез со раката
насочен во вистинското место
од сета залудна тревога што дните ни ги исполнува

",song_kafe_kniga
Петре М. Андреевски,"Во пресрет на годишнината од раѓањето на македонскиот револуционер Гоце Делчев (4 февруари 1872 година), денес на блогот читаме македонска поезија посветена на еден од најважните револуционери во македонската историја. Песната е на легендарниот Петре М. Андреевски, првично издадена во неговата збирка „Дални наковални” од 1971 година.",,Ко да беше лани,"Ко да беше лани – Петре М. Андреевски

На Делчев

Ко да беше лани, вчера или сношти;
бајрактарот падна, бајраците стојат;
три подземја сега ги поштат твоите мошти
и со тебе е бесмртна само смртта твоја.

Го изоде беспатјето што вечен пат ни беше,
без рода над своите растурени рани
и веќе нема место кај ќе бидеш грешен
среде ноќта ноќна со ноќ што ја браниш.

Но дур ѕемнеш под житата со сетните гајди
на поплак ти идат запалени села:
изврени од денот во тебе што зајде
тесен им е светот во мртвите тела.

Бар кажи им како на земјата ѝ се двориш
и на колку страни одеднаш си свртен:
кој гром ги отвора твоите горни гори
и каква е слободата потаму од смртта?

Зашто в солзи нивни криеш пресни роси
за пламенот сега ладно што те гушка,
Вечерница им вечера со коњот што го носи
сиот празен простор зад твојата пушка.

Ко да беше лани, вчера или сношти;
бајрактарот падна, бајраците стојат;
три подземја сега ги поштат твоите мошти
и со тебе е бесмртна само смртта твоја.



",song_kafe_kniga
Славко Јаневски,"На 20 јануари 2000 година починал големиот македонски писател и поет Славко Јаневски. Во негова чест, денес читаме македонска поезија!",,Тогаш ќе умре и љубовта,"Тогаш ќе умре и љубовта
–
Славко Јаневски

Земјата ја пасе тревата
земјата ги лапа дрвјата.

Ќе се налапа зелено
и ќе си го постеле каменот да се исонча.
На тој голеж мисирот со песна лебедот ќе го посрами

водата во песок гроб ќе си подлока
секирите до небо ќе го кренат знамето.

Пред поетот лирски да запцуе
срцето со заби ќе си го сомеле
и со нокти по мевот ќе загребе –
Владо македонска каде ти се шумите?

Тогаш ќе умре и љубовта.

Зашто
луѓето сè погусто коренот си го брстат.
Едни одат
други доаѓаат
и се прогласуваат за секири.

Извор: Јаневски, Славко. „
Одбрани песни“
. Скопје: Мисла, 1982.

",song_kafe_kniga
Анте Поповски,"Денес на блогот читаме прекрасна македонска поезија, изборот падна на „Свештен страв“ од легендарниот Анте Поповски!",,Свештен страв,"СВЕШТЕН СТРАВ – АНТЕ ПОПОВСКИ

Понеделник, вторник, петок…
И одеднаш некоја глупава исповед:
ми летнаа деновите…

Водици, Пречиста, Божиќ…
И одново таа исповед:
ми летнаа годините; остаревме…

Господи! Α да не остаревме?
Па зошто тогај таа возбуда
кога смислата е во тоа да се исчезнува?

Зашто не ние него – туку, тој,
животот нас нè изневери.
Тоа е барем јасно.



",song_kafe_kniga
Блаже Конески,"На денешен ден во 1921 година се родил Блаже Конески, еден од назначајните дејци во македонската книжевност и историја. Денес во негова чест читаме македонска поезија.",,Поглед,"Поглед – Блаже Конески

Гледам во мрачното небо
преку полето
право таму каде што ридот
го притиска матното небо,
cè во истата посока,
упорно се вѕирам,
cè натаму, cè натаму,
сум го забил погледот
во истото матно небо,
длабам, длабам како со сврдел,
како да може погледот
да проникне подалеку
од ниското матното небо.

",song_kafe_kniga
Кочо Рацин,"На 25 ноември 1939 година била испечатена стихозбирката „Бели мугри“ на Кочо Рацин. Стихозбирката „Бели мугри“ е составена од 12 песни и се смета за едно од најисклучителните и најзначајните дела во македонската книжевност. Со цел да ја одбележиме годишнината од нејзиното издание, денес на блогот ја читаме „Ленка“, една од песните од збирката!",,Ленка,"

Ленка
– Кочо Рацин
.
„Билјана платно белеше…“
.
Откако Ленка остави
кошула тенка ленена
недовезена на разбој
и на наломи отиде
тутун да реди в монопол —
лицето ѝ се измени
веѓи паднаја надолу
и усти свија кораво.
.
Не беше Ленка родена
за тија пусти тутуни!
Тутуни — жолти отрови
за гради — китки розови.
.
Прва година помина
грутка в срцето ѝ легна,
втора година намина
болест ја в гради искина.
Трета година земјата
на Ленка покри снагата.
.
И ноќе кога месечко
гроб ѝ со свила виеше.
Ветерчок тихо над неа
жална ѝ тага рееше:
„Зошто ми, зошто остана
кошула недоткаена?
Кошула беше даровна…“

Извор на сликата: Блогот „
Книжевни разговори
“

",song_kafe_kniga
Петре М. Андреевски,"Петок е одличен ден за читање македонска поезија, па така денес изборот падна на стиховите на Петре М. Андреевски.",,Тоа таму,"ТОА ТАМУ – ПЕТРЕ М. АНДРЕЕВСКИ

Што бараше да одиш таму,
кога знаеше дека тоа не е таму
и дека оттаму ништо не се гледа.

Што чинеше дека чиниш:
кај што никој во ништо не верува,
кај што никој на никој не му преправа,
кај што никој никому не прозборува.

Не попушти и кога те напушти часот
и кога виде на чија страна е законот
и на чија страна се сите.

Зар не помисли дека твоето време
веќе е изминато, веќе е изменето
и дека тоа таму нема за потаму.

Што бараше тогаш таму:
кај што никој никого не чека,
кај што никој ништо не кажува,
кај што никој никого не познава.

Таму беше сè јасно и опасно
и оттаму веќе немаше каде
и оттаму веќе немаше како.

Што бараше да си го бараш
кога сето тоабеше загубено
и кога никаде немаше ништо.

И, сега, ај кажи ми сега:
што му можеш на тоа што не го гледаш,
и што ти може тоа што не те гледа,
кога никој на никого не се сеќава.

Извор
: Андреевски, Петре М., „
Вечна куќа
“, Скопје: АРС ЛАМИНА, 2020

Извор: We Heart It

",song_kafe_kniga
Анте Поповски,"На 1 октомври 2003 година нѐ напушти големиот поет Анте Поповски. Во чест на неговото дело и неговото творештво, денес на блогот читаме негови стихови!",,Кога си далеку,"Кога си далеку – Анте Поповски

Кога си далеку, пролети утринум
се покажуват ветрови кои умеат
да гатаат, ќе те допрат,
ќе те помилуваат,
ќе ми ја поземат раката
и ќе ни речат: еве, сега
ќе ти се јави мајка ти.
Знае таа љубовта кон тебе
дека те прави неранлив.

На Големото заминување –
мали се сите неба…

",song_kafe_kniga
Ацо Шопов,"Одамна на блогот немало прекрасни стихови од Ацо Шопов, па решив денес на блогот да читаме една прекрасна песна насловена како „Кажи ми небо“.",,Кажи ми небо,"Кажи ми небо – Ацо Шопов

Кажи ми: Небо. Мое небо.
Кажи ми: Небо на тишината.
И јас, мало стебло во темната шума на крвта,
јас ќе се откорнам со сета вековна немоќ,
и извишен високо, високо, високо,
високо ко топла човечка зеница,
ќе станам небо, твое небо,
ќе станам небо на една Деница.

Но не кажувај ми дека сум слаб,
но не кажувај ми дека сум немоќен
и да им погледам в очи на тревките,
но не кажувај ми дека од сите треви
во мене шумат само најкревките.
Скриј ја и премолчи денес вистината
за едно мое поденешно утре.

Кажи ми: Небо. Мое небо
Кажи ми: Небо на тишината.

",song_kafe_kniga
Коле Неделковски,"На 2 септември 1941 година загинал Коле Неделковски, откако скокнал од зграда за да не се предаде во рацете на бугарската полиција. Коле Неделковски е еден од најреволуционерните македонски поети.",,Не колни,"На 2 септември 1941 година, полицијата ја блокирала шесткатната зграда во која живеел. Коле Неделковски го уништил целиот материјал кој можел да ги загрози неговите пријатели и им дал вооружен отпор на прогонителите, но кога веќе бил фатен во безизлезна ситуација, тој се фрлил од прозорецот на својата мансарда, иако постојат сомнежи и некои тврдат дека полицајците кои го фрлиле од зградата.

Во негова чест, денес ја читаме неговата песна „Не колни“.

Не колни – Коле Неделковски

Затрај мое клето срце,
не тажи и не колни,
што се мое младо лице,
толку рано измени.

Нити колни образ свиден
в’бел свет што ме изведе,
А сред живот пуст и страден
темен гроб ја изеде.

Туку ајде в скрежни жили
налеј сила јунашка,
та со робја — браќа мили —
гнет да сринам крвнишки.



",song_kafe_kniga
Игор Исаковски,Денес на блогот читаме македонска поезија. Изборот падна на стиховите на Игор Исаковски!,,Таа соба,"Таа соба – Игор Исаковски

тоа е таа соба во која научи
како да се справуваш со студ и празнина,
со чад, секогаш премногу чад околу тебе,
и звуци кои само од тебе доаѓаат: тоа е
таа соба во која разговаравте, во која
безумно се љубевте и мирисавте еден
на друг, и заедно сонувавте. таа соба
е вашето засолниште од светот, тоа е
нешто кое ќе мораш да го понесеш
со себе каде и да тргнеш. а како се носи
една соба, за две души, насекаде
низ животот? како да се понесе
таа соба во која си ги завршувавте
речениците, небаре слапови во
поток од глечери? додека некаде напред
светка, заедно го наоѓате патот, звуците,
како што треба, доаѓаат од вас, двајцата.
одеднаш, како од едно, така доаѓаат звуците.







",song_kafe_kniga
Богомил Ѓузел,Денес на блогот читаме македонска поезија!,,Како горе така доле,"Како горе така доле  – Богомил Ѓузел

„Ние живееме меѓу две неба“
Селанец од Велестово

Озгора како што гледаш
широкиот видик долу

така (трепкајќи?) и го правиш
да се менува секој миг

и горе и доле искрат и гаснат ѕвездите
ту од сред облаци ту од сред бранови

озгора нè жари лете сонцето-татко
оздола нè грее зиме магмата-мајка ни

*

озгора туѓинци како скакулци
оздола нашинци како никулци

првите нè научија по нивно
вториве нè тераат уште по свое

па да не знаеме чии сме
иако се думаме како наши

знаеме само дека ништо не знаеме
или не ни знаеме сè што сме знаеле

како тоа да сме пораснале олку нагоре
а да не си го знаеме коренот надоле

и тој да ти растел за сето време ама надоле
та ете сокот уште не му стасал до нас горе

*

сонцето наше горе од Галичица не го гаснат
ни занданите подземни ни длабините заумни

и еден зрак-одблесок само да ни се врати
и тој ќе болсне пак во сонце многукрако

освен ако не го потулиме внатре во нас
за посмртно да ни блескаат душите-светулки

*

кај нас ќе останат само корења колку што сакаш
од темели па по мемливи ѕидови дури до таван

тие чунки, и ќе ни ја урнат куќата (ако не други)
а над нас утре ќе се фалат крошните од дрвјата

на сличен но сепак туѓ јазик
иако еднаш сами ги засадивме

и не дозволивме да ги сечат (ѓоа правеле ѓубре)
и наспроти кавгите со комшии и советите од роднини.

",song_kafe_kniga
Блаже Конески,Денес е одличен ден за читање македонска поезија и „Тешкото“ од Блаже Конески!,,Тешкото,"Тешкото – Блаже Конески

О тешкото! Зурли штом диво ќе писнат,
штом тапан ќе грмне со подземен екот –
во градиве зошто жал лута ме стиска,
во очиве зошто ми навирa река
и зошто ми иде да плачам ко дете,
да превијам раце, да прекријам лик
та гризам јас усни, стегам срце клето,
да не пушти вик.

О тешкото! Старци излегуват еве,
на чело им мисла, во очи им влага
и првиот чекор по меката трева
е мирен и бавен, со здржана тага.
Но ‘рзнува тапан и писок се крева
и молнија светнува во секој глед,
и напред се пушта, се стрелка, се слева
стегнатиот ред.

До старците момци се фаќаат скокум;
не издржа срце – сив сокол во клетка,
не издржа пламен жив потулен во око,
не издржа младост што сака да летне!
Се залула оро! Се заврте земја,
и чиниш – се корне стресениот век,
и околу трпнат ридиштата темни
и враќаат ек.

И божем се врасло кипнатово оро
со исконска сила за земјава наша
и во него шуми на реките зборот,
и во него рика див ветер и страшен
и во него шепнат узреани житја
и вечерен мирис се разлева тих,
и земјата дише во пролетна ситост
со запален здив.

И душата, чиниш, на родот мој мачен
во тешково оро се уткала сета –
век по век што трупал сè попуст и мрачен
од крвава болка, од робија клета,
век по век што нижел од корава мисла
за радосна челад, за слободен свет,
од песна – за љубов што гине со пискот
ко жерав во лет.

О тешкото! Кога во молк да те гледам,
на очиве магла ми напаѓа сура,
и одеднаш – в бескрај се растега редот
и ридја се губат в пустелија штура –
и еве кај иде од маглата матна
сè сенка до сенка, сè еден до друг –
во бескрајно оро син оди по татка,
по деда си – внук.

Времињата мрачни се нивното поле,
и нивната свирка – на прангите ѕвекот,
а главите им се наведени доле,
и покроце врват – сè чекор по чекор.
О времиња, што ве в мрак родот мој минал,
кој збор ќе ми најде за вашата стрв?
Кој збор ќе ми најде за ужасот зинат
над пустош и крв?!

Кој број ќе ми каже на лутите рани,
на пламнати ноќи, на пеплишта пусти,
кој на срце болки ќе изреди збрани,
и на очи солзи, и клетви на усти?
О тешкото! Синџир ти беше на робја,
од калеши моми и невести ред.
со врзани раце во плен што ги погнал
насилникот клет.

О тешкото! Синџир ти беше на робја,
дур не стана народ во листена гора,
сè дури со јадот од векови собран
не поведе бујно, бунтовничко оро!
се залула танец низ крвје и оган,
и повик се зачу и грмеж во чад –
те разнесе сегде бунтовната нога
по родниот кат.

О тешкото! Сега по нашите села
во слобода првпат штом ќе opo сретнам,
зар чудно е – солза да потече врела,
зар чудно е – жалба јас в срце да сетам?!
Од вековно ропство, мој народе, идеш
но носиш ти в срце дар златен и пој.
Пченицата твоја триж плодна ќе биде,
И животот твој!

",song_kafe_kniga
Видое Подгорец,Денес на блогот читаме македонска поезија напишана на македонски јазик!,,Без јазик си никој и ништо,"Без јазик си никој и ништо – Видое Подгорец

Родниот јазик е бисерен ѓердан
од зборови – плодови сочни,
мислите тие ти ги редат
во слики јасни и точни.

Тој е вруток непресушен, вечен,
низ бистри капки – зборови тече.
Жубори, клокоти, ѕвони, се лее
ко јасна ѕвезда секој збор грее.

Тој ни е завет од дедовците
како тланикот на огништето.
Чувај го како црнка во очите –
– без јазик си никој и ништо.



",song_kafe_kniga
Гане Тодоровски,"Петок е прекрасен ден за македонска поезија. Денес прочитајте ја песната „Гоце Делчев“ на Гане Тодоровски, малку подзаборавена, но прекрасна песна, сосема достојна за најголемиот македонски револуционер.",,Гоце Делчев,"Гоце Делчев – Гане Тодоровски

Во редот од книга јас не сум те сретнал,
јас не сум го видел ни образот твој
да стои на ѕидот; но прв пат те сетив
во сказната чудна на дедото мој.

Ја пазам јас в спомен априлската вечер
со потаен шепот во малиот двор,
со многуте сказни за Гоцета Делчев
што растеа снажно в дедовиот збор.

Минуваше тогаш триесет и осма,
годината, кога во доцниот час
го кренаа тате, кога јас му носев
во затворот ручек, со залипнат глас.

И знам таа вечер, крај тревата мека
ти, дедо, ми кажа еден расказ долг;
почнуваше: чедо и тебе те чека
судбината наша, но те пазел бог.

Осумдесет лета од грбот ти сметна
пред мене се јави ко смел јунак млад;
и видов сал солза во око ти светна
и видов сал здивна низ нестивнат јад.

И слушав јас, слушав за судбата наша
на маките ропски бескрајниот ред,
за нашиот народ што сеедно праша
дал еднаш ќе има слобода и леб.

Јас слушав и прашав: зар овоа сето
е вистина така; зар и домот мој
на другому паѓа, зарем не е светот
создаден за сите, за радост и пој…

Но потаму дедо ти запра и тогаш
сам животот суров, несносните дни
продолжија да ми говорат за Делчев,
јас низ нив го гледав неговиот лик.

Тој – ликот на Гоце, се вееше гордо
на знамето наше во тешкиот час,
низ земја ни кога тевтонските орди
пируваа диво, со дивјашка страст.

За прв пат јас тогаш делчевото име
извезено в срма на бајракот ал
го сретнав; а беше бој крвав… Низ димот
во бајракот поглед управував сал.

Пак истите денои, во планинско село
за Гоцета дочув од селанец стар,
жив познаник негов; со набрано чело;
зборуваше многу со гнев и со жар.

Од расказот негов за личниот орел
сал едно се вгнезди во споменот мој:
сакајте го Гоце, тој за вас се борел
тој за вас го даде и животот свој.

И скапото име, ликот Гоцев светол.
во срцата наши си задлаби траг;
а во дните нови на животот цветнат
со Гоцета ние се сретнавме пак.

В последната битка се сретнавме милно
в грејнатиот в радост прв слободен ден,
во редот наш кога маршираше силно
гоцевиот портрет в цвеќе искитен.

Во редот од книга јас не сум те сретнал,
јас не сум го видел ни образот твој
да стои на ѕидот; но прв пат те сетив
во сказната чудна на дедото мој.

",song_kafe_kniga
Кочо Рацин,"На 13 јуни 1943 година, загинал еден од нашите најистакнати дејци и поети – Кочо Рацин. Неговата стихозбирка „Бели Мугри“ е едно од најзначајните дела во македонската поезија и книжевност, полни со тематиките за обесправеноста на работникот и трудовата експлоатација. Во негова чест, во чест на еден од најголемите, денес на блогот читаме негови стихови.",,Татунчо,"А доколку сте љубител и почитувач на неговото дело, денес во 20:00 часот можете да наминете во „Салон 19:19“ каде ќе има настан на кој ќе се чествува поезијата на Кочо Рацин. За повеќе детали,
кликнете на овој линк
.

А сега прочитајте и споделувајте ја песната „Татунчо“. Да читаме македонска поезија и да се сеќаваме на нашите великани.

Татунчо – Кочо Рацин

На Бана

Не ме колни, не ме жали!
Не ми нижи низа клетви!
Камен тежок живот ми е
а по тежок одзив пусти
по народни думи свети!

Ако куќа не направив
со високи шимпир порти,
куќа цел свет братски ми е
братски срце што отвора,
срце – порта највисока,
срце – куќа најширока.

Ако жена не донесов
ѓул-трендафил во одаја
верна, добра млада љуба –
не ме к’лни, не ме жали;
во борбата другарката
с’лнце сјае, с’лнце трепти!

Ако млади си години
по друмишта, по патишта
в младост горка распосејав –
погледни ми право в очи:
ти ли беше што пееше
„Ајдутин мајка не рани…“

И ако не умрам дома
туку кај што стии пиштат
в борба искри кај што л’штат
блазе, речи на душата –
има зошто душа да е!

",song_kafe_kniga
Анте Поповски,"На денешен ден, 3 јуни, во 1931 година, се родил еден од најзначајните македонски поети, Анте Поповски! Денес во негова чест читаме прекрасни стихови од Анте Поповски!",,Сè друго надежта ќе го стори,"„Сè друго надежта ќе го стори“ – Анте Поповски

Што е тоа цел ден што те врза
та ја дочека и ноќта наведнат
врз тие редови? Сам си, темно е
а ти продложуваш да читаш
преповторувајќи дека во секој од нас
постои искра која осветлува сè…

Не гасни ја!
Сè друго надежта сама ќе го стори…



",song_kafe_kniga
Ванчо Николески,"Денеска се одбележуваат 119 години од смртта на Гоце Делчев, кој на 4 мај 1903 година загинал во Баница. Гоце Делчев, кој го разбираше светот како поле за културен натпревар помеѓу народите е еден од најголемите македонски револуционери, кој се залагал за македонската борба за слобода и државност. Во негова чест денес читаме македонска поезија во негова чест!",,Песна за Гоце,"Песна за Гоце – Ванчо Николески

Дувка ветер и шумолат гранки,
пуплат дрвја, цутат сливи ранки,
орач в ниви бисер семе сее,
бисер сее мила песна пее:
„Мина, горо, млад Делчев војвода!”

Жетвар жнее, в поле клас се рони,
солнце пече, зрее жито златно,
бујана песна, низ полето ѕвони:
„Дејди, Јано, дејди мила душо,
дал’ навезе Гоцевото знаме!”

Шумно лисје низ гора се стели,
в честа гора гори силен пламен,
а крај оган седат борци млади,
ечи песна од јуначки гради:
„Се бориме под Гоцево знаме!”

",song_kafe_kniga
Ацо Шопов,"Денес одбележуваме 40 години од смртта на еден од најзначајните македонски поети – Ацо Шопов (Штип, 20 декември 1923 — Скопје, 20 април 1982). Стиховите на Ацо Шопов и денес се добро познати и нема човек кој не знае барем еден негов стих или песна, како на пример: „Во тишина“, „Очи“, „Небиднина“ и многу други! Денес го славиме неговото творештво со уште една прекрасна мисла. Вечна му слава!",,Кон галебот што кружи над мојата глава,"Галебе мој,
не слетувај на моите очи.
Ha тие брегови откинати ниеден пристан нема.

Зарони во сите длабочини,
надлетај над сите височини
и дај виделина да земам!
Галебе мој, јас очи веќе немам.

He слетувај на моето срце!
Галебе мој, срцето не е мое:
мини низ сите предели неминати,
крај сите живи, непознати, загинати.

Загледај во сите осамени, cитe разделени,
и сите ледени врвои и сите ливади зелени,
и чуј –
додека твоето крило над нив морно се вие
како немирно во нив моето срце бие!

He слетувај галебе мој,
врати се пак во јатото.
Јас сум лотка, осудена
на судир со непознатото.

",song_kafe_kniga
Петре М. Андреевски,"Денес е Светскиот ден на поезијата! Секој ден е прекрасен ден за да се чита поезија, но на овој особен ден уште поубаво е одново да се читаат нашите омилени стихови или да пронајдеме нови омилени стихови. Еден од најдобриот начин да го одбележиме овој ден е преку споделување на македонска поезија, а изборот падна на Петре М. Андреевски и неговата песна „Четврто писмо“. Со оглед на тоа дека се работи за циклус од Пет љубовни писма, можете да ги прочитате останатите на следните линкови:ПРВО ПИСМО,ВТОРО ПИСМО,ТРЕТО ПИСМОиПЕТТО ПИСМО.",,Четврто писмо,"ЧЕТВРТО ПИСМО – ПЕТРЕ М. АНДРЕЕВСКИ

(Од циклусот
Пет љубовни писма
)

Една година јас без тебе, јас без себе,
една година како елениче-плетениче на провинциите,
како едначење на гласот од селските тажачки.
Видот не ме открива, телото не ме прифаќа
и веќе почнувам да живеам со бестелесна тежина.
A мојата далечна мисла сека над градовите
и секој говор ми почнува со твоето име.
Te оживувам од сите слики, но жива нигде те немам
тебе равенко меѓу моето тело и мојата душа.

Една година како во нашето растојание
ги гледам причините за сите војни.
Сето бело видело ми го скри под своите трепки,
(занишани како јуриш на летни ’ржи в присој)
па ни пат кај што врвам, ни сон кај што преспивам,
ни крај, ни бескрај, ни земја кај што те здогледувам,
и пак со тебе легнувам и пак без тебе ce будам.

A една година како трчкам по жална Македонија,
одбирајќи зборови што секаде ќе те прочујат
тебе балсам и шеќерпаре, тебе радост на иднината
што севезден ги бодреше моите болести.

Една година како ce враќам кај тебе
само со тоа што ги препрочитувам твоите писма,
и една година празен ко празна воденица,
ко месечината што ce празни на полноќните распаќа.

Една година оставен да ce бранам од себеси
како мразот што ce брани од својата нежност.

Една година ти без мене, јас без себе.

",song_kafe_kniga
Анте Поповски,21 февруари е Меѓународниот ден на мајчиниот јазик! Овој ден е прогласен за Меѓународен ден на мајчиниот јазик на XXX седница на Генералната конференција на УНЕСКО во 1999 година. Нема подобар начин да го одбележиме овој ден од тоа да споделуваме македонски стихови од македонски поети. Денешниот избор падна на преубави стихови од Анте Поповски!,,Време,"ВРЕМЕ – АНТЕ ПОПОВСКИ

Ние што пророкувавме да не биде убаво многу
Туку само толку колку за да оздравиме
– Бевме обични луѓе.

Ноќта и нам ни се криеше меѓу трендафили под прозорец
Земјата ја пишувавме со мала буква
И кубиња стоеја заклучени зад ридоите.

Се молевме кон небото – а гласот ни беше тежок
И паѓаше пак долу на земјата
За да не нè чуе ништо зашто немаше кој да нè чуе.

Беше време во какво никој друг да не се роди, Господи.

Извор на сликата: We heart it

",song_kafe_kniga
Рајко Жинзифов,"На денешен ден се родил познатиот македонски преродбеник, писател, поет, преведувач и собирач на народно творештво, Рајко Жинзифов. Тој се родил на 15 февруари 1839 година, како Ксенофон Ѕинѕиф. Но, денес истовремено се одбележува и годишнина од неговата смрт, бидејќи починал на 15 февруари 1877 година.",,Глас,"Тој е најпознат по неговата поема „Крвава кошуља“, а исто така се смета дека е творец на првиот расказ на македонски јазик „
Прошедба
“. Она што е исто така познато за Жинзифов е тоа што бил помошник учител на Константин Миладинов и со негова помош заминал на студии за Русија.

Во чест на годишнината од раѓањето (но и смртта) на Жинзифов, денес можете да ја прочитате неговата песна „Глас“.

Глас – Рајко Жинзифов

Далеч од баштина, далеч од роднини,
Не в чужда за мене земја,
В полјани кичести, зелени долини,
Самичак в планина шетам ја.
Ја сја расхождам, но на душа ми тешко
И једни мисли мене борат,
И мене стават то студено, то жешко,
И чувства то гаснат, то горат.

Ја искам сенка, ја искам прохлада,
Душевна ја искам тишина,
Че клето ми срце доста вече страда,
И сја нагледа всекаква злина:
Коварство сос бедност, сос гордост лукавство,
Сон мртов, глупава простота,
Љубов на слова, и слога без братство,
И хитрост, л`жлива доброта.

„Безумец, безумец душа ти ленива,-
Ја чух невиден и таен глас –
Спрегни плуг за заборавената нива,
Че блиска ет доба, близок ет час.
Стани, земи остен в р`це, работај
Ти ден и ношт, сос пот,
Истреби трње, исчисти троскот, изорај
Бесплодна нива да дадит плод.

Стани, безумец сос молитва горешта
Ти клетва дај, стори си крст,
Стани ти, иди напред, иди на срешта,
Но бој сја, бој сја, Божји прст“.
– Готов сум, сја к`лнам, да изорам нива.
Кажи кој си ти, невиден глас?
„Чуј! – загрме, глас сја одзива –
Ја сум Божји гнев, народен глас!“

",song_kafe_kniga
Славко Јаневски,"На 11 јануари 1920 година се родил познатиот македонски писател и поет, Славко Јаневски. Во негова чест денес читаме македонска поезија и неговите стихови!",,Срце,"Срце – Славко Јаневски

Сочувај ја легендата за него.

Тоа патува со ветерни мелници.

Натопи го со оган на намери
назобај го со искушенија
скрши го на две како бела погача.

Едната половина закопај ја со првата љубов
другата во кафез од магли затвори ја.

Птицо,
речи ѝ
птицо
исплачи ми ги празниве гради
а самиот исклешти се.

Те убедувам –
во празнината на ребрата
поудобно ќе се смести твојата сенка.

По светов премногу сенки лазат.

",song_kafe_kniga
Блаже Конески,"На 19 декември 2021 година се одбележаа 100 години од раѓањето на Блаже Конески. Во негова чест, ја започнуваме оваа работна недела со негови прекрасни стихови.",,Неизвесност,"Неизвесност – Блаже Конески

Ништо сигурно нема да знаеме,
умот ни сече грубо.
Колку нејасно разбира човекот,
што е вистинска љубов!

Таа е можеби откажување
од изгорот и слачот.
Дали сме сетиле колку е очајно
тестото под сачот?

Дали е можеби сè под сенката,
во капка вода на усни загорени?
Дали се најблиску до свежината
тие што се заморени?

Дали овие мисли
минат низ твојата глава?
Дали да ти се доверам
без сила, без гордост, без слава?

Извор: Конески, Блаже, „Птици врз кои ноќта и денот се делат (стоте песни)“, Скопје, Темплум, 2014

",song_kafe_kniga
Ацо Шопов,Да го одбележиме почетокот на викендот со читање прекрасни македонски стихови!,,И уште еднаш црно сонце,"И уште еднаш црно сонце – Ацо Шопов

Тука сé на тебе смртоносно личи.
И овој катран расфрлан врз ридјето.
И оваа смола што се цеди низ грлото на три суви дола.
И тагата на песот низ приградските наслеби што квичи
и таа на тебе личи.

И оваа карпа вода што ја плиска,
вода што се подава како жена
во преграб да ја фати
оној за жедта нескротена со живот што ќе плати.
И оваа модрина скржава и недостижно блиска.
И оваа карпа над неа што ја плиска.

И овие лозја и лозници. И вина,
наточени од усвит, од припек, од врелина.
И суша.
И овој камен со збигорена душа.
И трите, црно сонце, нашите три сина
жедни сред лозја, лозници и вина.

И овој ѕвонарник во густите лески
што моли и проколнува.
И рането ечи.
И секој што доаѓа во мир да се лечи.
И очите ископани од старите фрески.
И овој ѕвонарник во густите лески.

Тука сé на тебе смртоносно личи.
И овој катран расфрлан врз ридјето.
И оваа смола.
И над нив Големата ѕвездена кола.
И песот дури низ приградските наслеби што квичи
и тој во тагата на тебе личи…

И оваа земја метежна а јасна.
И оваа суша. И врелина.
И мора.
И трите мои рани – трите неизречени збора.
О црно сонце, огну на есента касна,
светлина капе врз нас од ѕвезда што одамна згасна.

Ацо Шопов
,
Гледач во пепелта
, 1970



",song_kafe_kniga
Тихомир Јанчовски,Денес на блогот читаме македонска поезија! Поезијата и прекрасните стихови ни помагаат да го надминеме овој период!,,Те чекам,"Те чекам – Тихомир Јанчовски

Ја исчистив собата
го вклучив радиото
и те чекам
Излегувам на терасата
но ти никогаш не доаѓаш
додека гледам на улицата
Влегувам во собата
се прашувам
како ќе бидеш облечена
Секој момент
треба да заѕвониш
Те чекам



",song_kafe_kniga
Петре М. Андреевски,"Денес е петок, денот кој со душа го чекаме! За да го одбележиме почетокот на викендот, денес читаме прекрасни македонски стихови на Петре М. Андреевски!",,Трето писмо,"Трето писмо – Петре М. Андреевски

(Од циклусот Пет љубовни писма)

Беше тоа еден ден што траеше цела година.

A беше тоа кога помислував
дека твојата коса низ туѓи прсти
истекува ко млаз вода или ко сува пченица,
па јас останував сам и сите остануваа сами
и возовите добиваа нови и незнајни брзини
и веќе никаде не можеа да запрат;
и тревите почнуваа да ветреат во лажна прељуба
и сите ветрени коли носеа од моите боли.

A беше тоа кога помислував
дека полната светлина од твојата уста
капе и ce меша во туѓа пладнина,
па гаснеше варта во моите очни витли
и шумите слегуваа во длабоки подземја
и небесата догоруваа и реките потекуваа нагоре
и животните ме гледаа како пријател што го губат
и cе што беше мое живееше без мене.

A беше тоа кога помислував
дека веќе не можам да мислам без тебе,
па почнував да личам на сите мои предци,
на сите мои предци, a најмногу на себеси.

Беше тоа еден ден што траеше цела година.



",song_kafe_kniga
Ацо Шопов,Денес на блогот читаме прекрасна македонска поезија!,,Треба да бидеме подобри,"Треба да бидеме подобри – Ацо Шопов

Треба да бидеме подобри.
Треба да бидеме подобри.
Подобри од црвеното срце на лебот
од кој ни мириса сета соба
на Сонце, Земја и Глад.
Треба да бидеме подобри.
Треба да бидеме подобри.
Подобри од белите усни на водите
кои, љубејќи ги твоите колена,
шепотат за сите суводолици
и сите грла што сонуваат вино.
Треба да бидеме подобри.
Треба да бидеме подобри.
Подобри заради она дете
што го замислиле твоите утра
и божилото на твоето срце.
Заради оној добродушен човек
кој гледајќи те со „Добар ден”
смирено го зема својот обед.
Треба да бидеме подобри.
Треба да бидеме подобри.
Подобри од црвеното срце на лебот,
подобри од белите усни на водите,
заради нас,
заради нас,
заради човековиот „Добар ден”,
заради она невино дете
што го замислиле твоите утра
и божилото на твоето срце.

Ацо Шопов
,
Ветрот носи убаво време
, 1957
Песната за првпат е објавена во списанието
Хоризонт
, 16.9 1956.

Извор.





",song_kafe_kniga
Владо Урошевиќ,"Речиси е време да се збогуваме со летото и да се подготвиме да ја дочекаме есента, а има ли подобар начин од тоа да читаме македонски стихови на таа тематика? Денес ги читаме прекрасните стихови на Влада Урошевиќ и неговата песна „Крајот на летото“.",,Крајот на летото,"Крајот на летото – Влада Урошевиќ

Затвори го ова лето во кутија од слама
во кула од песок во преграб од ветар
во чашка од мак
затвори го лесно
затвори го така за да може пак
да се јави некогаш кога си сам некогаш зиме
да се јави како мирис како заборавено име
како лековит знак

(„Лавиринт“, Темплум: Скопје, 2019)

Извор: We heart it.

",song_kafe_kniga
Анте Поповски,"Честит 8. Септември – Денот на независноста на Македонија! Овие 30 години не беа лесни, напротив беа трновити и исполнети со падови и подеми, но вековниот сон да имаме своја држава се оствари! Нека е за многу години! Во таа чест, денес на блогот ги читаме моќните стихови на Анте Поповски!",,Кон Македонија,"Кон Македонија – Анте Поповски

Постара си од гороцветот и ножот
— И тоа е сè.
Во една твоја црква
Откопан е зборот востание.
Еве го и најдревниот глужд
Со твоето име.
Заградена си од време
И свртена кон едно друго време.
Те молам,
Благословиме за покорник
На твојата религија на недојденото.
О разум на маж и здравје на топла земја
Дојдов да лутам ноќ и ден, крај в краја и никој нигде ништо.
Се опаметувам, но, што? Јас веќе залутав
И касно е и за најмало покајување.
Дојдов со едно тело — со рани за две се враќам
На моето чело најцрната клетва е изречена
Не проколнувај го душманот и името да ти го носи
— И под девет бездни татковината ќе ти ја изнајде.
А со разум на маж и здравје на топла земја
Дојдов на врела крв моите соништа да врзат
И спокојно се обидувам да си го прочитам името
На камен од своите гради.
Македонија што ќе ми го запише…



",song_kafe_kniga
Славко Јаневски,"На средина на неделата сме, па време е малку да ја разубавиме работната недела со македонска поезија. Денес читаме стихови од Славко Јаневски!",,Јазик,"Јазик – Славко Јаневски

Кога главата ќе ти се стркала
под дното на животот
и устата ќе ти се отвори
за нечујна воздишка
јазикот умно се подава
да ѝ ги излиже раните на земјата.

Со свој мелем дрвјата ги лекува
со свој мов каменот за топлина го обвива
со своја благост соленото море го смирува.

Како појас континентите ги обвива.

Кога ќе се наскита
се враќа кон своите корења
обогатен со мудроста на вечната смиреност
за да помолчи
на хебрејски
на ерменски
или на македонски.

Сеедно, љубов моја,
на сите јазици јазикот еднакво молчи.

Така и молчењето си го премолчува.

(„Анатомија“„Одбрани песни“, 1982 година)

",song_kafe_kniga
Богомил Ѓузел,Денес на блогот читаме македонска поезија. Изборот падна на една песна од Богомил Ѓузел кој неодамна нè напушти.,,Хаос,"Хаос – Богомил Ѓузел

Однадвор првин слушаш некоја врева
мноштво гласови и по некој извик и лелек
од болка, бес, бунт, дива радост или ликување
излегуваш да видиш што е и кајшто ќе погледаш
се отвора и затвора гладно и жедно по една уста
или тоа е само огромната уста на просторот
со подземен татон како од земјотрес
или грми и сека од небото – далечни експлозии и пожари
на топови и тенкови од фронтот на хоризонтот
Викаат, врескаат и пиштат невидливи маси
и меѓу извиците како да распознаваш некои зборови
но на некој непознат и неразбирлив јазик
бргу влегувај назад во куќата
затвори ја вратата и капаците од сите прозорци
освен ако и тие не се претвориле во усти
затвори си ги потем клепките
однатре да те осветли првобитниот мрак –
надвор е само последичниот хаос

",song_kafe_kniga
Игор Исаковски,Продолжуваме со споделување прекрасни и моќни стихови од нашите извонредни поети и книжевници. Денес изборот падна на „Те боли црната светлина што те очекува“.,,Те боли црната светлина што те очекува,"Те боли црната светлина што те очекува – Игор Исаковски
демон си, разбуден
од предолга кома.
демон си, трогнат
од погледот на сопствените
екстремитети: што со нив, сега?

те боли сознанието
за времето, те боли
сфаќањето на вечноста.
врз дланката ти се спушта
совршено кршлива снегулка.
ја голташ.

боли
кога ќе дознаеш
дека си причина
за нечија болест.
тука не можеш
ништо да поправиш,
нема што да проголташ
освен сопствениот мир.

боли што знаеш –
сè е конечно,
сè е минливо,
сè во самото себе
се проголтува,
опиено од мечтаеното
вечно постоење.

демон си, полн оган
и тишина, полн ѕверски
ерупции, лава за некои
идни векови плодна.
демон си, беден
во осаменоста, надмен
во самотијата, грст
мириси си разлеани насекаде
– дребни трошки ништожност.

боли тоа, боли до последното
што останало од тебе, те боли
до последната мисла: онаа
на која ќе јавнеш за да заминеш
во вечен неспокој и црна светлина.

",song_kafe_kniga
Блаже Конески,Конечно е петок! Да го прославиме почетокот на викендот со прекрасна македонска поезија.,,Осаменост,"Осаменост – Блаже Конески

Ги изгубив собеседниците во себе.
Ликовите на кои бев свикнат
да им се обраќам,
да им доверувам најскришни работи,
да им покажувам колку сум духовит,
колку сум добар,
колку благороден,
готов да разберам сè,
а колку сепак страдам, –
сега вртат глава од мене,
се прават да не ме слушаат,
уште не ми се врекнале,
но јас чувствувам дека им пречам,
им здодевам,
и нашата блискост им станува тешка.
Глуво е во мене како во празна сала.
Немам собеседници.

",song_kafe_kniga
Матеја Матевски,"Денес е петок, денот кој долго го очекувавме! Најубав начин да се прослави почетокот на викендот е со прекрасна македонска поезија!",,Прогонети од рајот,"Прогонети од рајот – Матеја Матевски

I
Се затвори зад нас портата.
Како светкавица светна пред нас патот
на дните идни
и згасна.
Сега сме голи и сами
пред оваа пустелија на мракот и каде
Треба да измислиме распаќе на кое да се распнат
нашите погледи
пред да појдат на патот што го нема.
He свртувај се назад.
Висока е таа ограда што ја проколнавме со сво-
јата непокорност
висока е до небо и преку нашите очи
И не можеме повеќе да го видиме она убаво дрво
со плодови
на кое го распнавме бога и се откажавме од него
Сега одиме голи и пусти низ мракот што ќе треба
да го оплодиме со зрна што не се невратка и студ
во пазувите без пазуви.
Го барав виновникот за таа светлина од радост
радознала
што ме ослепи слеп при очи и глуп при многу
мозок
Ти си Таа Твоето тело со очи од божило
што зрачеа над
оние шарени гранки што не се забораваат
и по кој се јазев високо и високо по едно
далечно сонце
за да лазам сега така грд и гол
И што ми даде
Дури и од оној што ме створи се откажав и
фрлив со камен
по неговата добрина
заради непокорноста со која ме исполнија
твоите очи
виновници на непокорната убавина за која
страдам.
Се затвори вратата.
И светна пред нас патот на дните идни
и згасна.
Сега останавме без него сами и пусти во мракот
Ќе измислиш ли ќе измислиме ли распаќе
по кое ќе тргнеме сега ти виновнице на мојата
невиност
на која ù дадов сè за да ме врзеш со зборот
за вечни времиња.

II
Ти беше убав и сит и извишен но сам
како ластарот што нема по што да се изјази
кон сонцето
и јас без оној зрак од светлина по кој се
крена твојот поглед над очите и сонот
И што сум виновна што те откажав од тој
што те создаде
творцу на мојата осаменост грда на убавото тело
кога станав ѕид по кој се изјази за да видши
преку неговите рамена
во виножитото на дните идни што светна за час
и згасна.
Ти загриза во таа убава непокора за која си
доволно храбар па се каеш
што го изиевери тој што те насити и осамоти
Сега веќе не си сам ластар си лози сме две
во костец
една со друга со времето
се храниме со крвта што си ја цицаме меѓу себе
И добро ни е што никој рид не ни крева
макар да се изрониме од убавина
Me имаш мене и не жалам Ќе измислиме пат
до смислата на оова постоење
што не знае за бога туку само за љубов
и трнливости.

III
Ce затвори зад нас портата.
Како светкавица светна пред нас патот
на дните идни
и згасна.
Сега сме голи и сами
пред оваа пустелија на мракот и каде
Ќе измислиме ли распаќе на кое да се распнат
нашите погледи
пред да појдат на патот што го нема.
Ο распаќе темно и благословено од љубовта
горка и неоткажна
Нејзиното топло oко и во ноќта зрачи и ги создава
страните на виделото
по кое треба да се појде
Толку е тешко и стравливо и заморно ова гра-
дење на патишта
низ ништото од ништо
Но ги изградивме сепак и станавме првите
фиданки што ги населија
И кој да ги разруши постои едно топло око пак
што ќе нè научи што ќе нè научи да ги градиме.
Сами.

​
Рамноденица (1963),

(извор на сликата: pinterest)

",song_kafe_kniga
Владо Урошевиќ,Денес на блогот читаме македонска поезија и прекрасни македонски стихови.,,Лоши соништа,"Лоши соништа – Влада Урошевиќ

Постои еден човек што сè знае за нас.
Постојат хартии во кои пишува што сме згрешиле.
Постојат компјутери што со наши имиња ги хранат.
Постојат пресуди што судовите веќе ги решиле.

Постојат фотографии на кои веќе нè нема.
Постои една жена што се преправа дека нè заборавила.
Постои една пратка за нас што ја зема
раката која не ги почитува поштенските правила.

Постојат луѓе што по нас на улица се вртат.
Постои пријател што без поздрав нè одминува.
Постојат скали што под непознати чекори чкртаат.
Постојат соништа што денот не ги расплинува.

Извор на сликата: Pinterest

",song_kafe_kniga
Јосип Коцев,Денес на блогот читаме прекрасна македонска поезија. Изборот падна на стиховите на Јосип Коцев и лично моја омилена од него.,,Во овој свет,"Во овој свет – Јосип Коцев

Во овој свет на гратис гушкања,
промоции и 2+1 летувања,
купони, тикети и бинго добивки,
под ова небо со попуст на емоциии
беззаби насмевки на дар,
јас најскапо платив.

Во овој свет на
универзални декларации за човекови права,
полумртви сништа со
прострелни рани од улиците на Мемфис,
под овој свод на милион слободи,
јас најдолго робував.

Во овој свет со срца од марципан и чоколада,
чувства развеани ко знамиња на парада,
ликови од чија убавина можеш да ја
прецрташ скицата на рајот,
под ова небо со шуплива совршеност,
јас најмалку љубев.

Извор на сликата: We Heart It

",song_kafe_kniga
Блаже Конески,"Среда велат дека е среќен ден, а денес е прекрасен ден за споделување македонска поезија. Денес изборот падна на стиховите на Блаже Конески, имајќи предвид дека деновиве излезе поштенската марка со неговиот лик, па во негова чест споделуваме и негови стихови.",,Кафез,"Кафез – Блаже Конески

Триесет години. И што е сторено?
Триесет скршени врчки.
Детето во мене е затворено
во еден кафез од брчки.

",song_kafe_kniga
Анте Поповски,"На денешен ден во 1931 година се родил еден од најголемите великани на македонската поезија, Анте Поповски! Во негова чест, денес читаме македонска поезија!",,Мојот татко,"Мојот татко – Анте Поповски

Откако тој засекогаш излезе од својата куќа –
веднаш по него и куќата отпатува со него:
темелите, столбовите, скалите, покривот,
тргнаа по неговите траги и исчезнаа.
Куќата беше составена од неговиот глас,
од неговото чисто шамиче,
од неговиот поглед и неговиот ớд,
и јасно беше дека не можеше да се случи
тој да замине – куќата да остане!
Денес, само ние, неговите деца
можеме да го одгатнеме тоа чудо:
на среќниот мој татко куќата му беше
единствена црква во која тој се молеше
и целото наследство што ни го остави
е сјајот во неговите очи дури се крстеше
и ја глаголеше молитвата на трпезата.

He можеше да се случи:
ангелот да замине – црквата да остане…

",song_kafe_kniga
Петре М. Андреевски,Денес на блогот читаме прекрасни стихови од неповторливиот Петре М. Андреевски!,,Таа,"Таа – Петре М. Андреевски

Таа дури и на Сонцето
му позајмува светлина
и затоа никогаш
и никаде не ја напушта.

Таа е природна појава
една единствена
стои, како рамноденица
меѓу светот и светлината,
меѓу телото и душата.

Ми иде да ѝ викнам:
дај ми го само телото,
а душата задржи си ја,
но откај неа слушам:
а зошто ти е мртво тело?!

(извор на сликата: herway.net)

",song_kafe_kniga
Лилјана Дирјан,Денес читаме прекрасни стихови од македонската поетеса Лилјана Дирјан!,,Наеднаш срцето ми се стеснило,"Наеднаш срцето ми се стеснило – Лилјана Дирјан

Како да е гарсониера
Има сѐ, ама сето е некако смалено
надвиснале книгите по полиците,
плакарот е полн со непотребни алишта
речиси се како нови, си велам,
ама стеснети, ги издава некоја демоде варијанта
и тенџерињата се со по некоја кршеница
распар се филџаните, распар чиниите
сѐ е некако распар во ова срце
не е одамна варосано, паѓа бојата, паѓаат плочките
меѓу струјомерот и таваницата еден пајак
си направил мрежа
а ова срце еднаш имаше и лева и десна преткомора.

",song_kafe_kniga
Гане Тодоровски,На 11 мај 1929 година се родил легендарниот македонски поет и книжевник Гане Тодоровски! Во негова чест денес читаме негови стихови!,,Нашинска (III),"Нашинска (III) – Гане Тодоровски

Сѐ тече и сѐ протечува
А ние одиме одиме одиме
Минејќи преку минливото
Одејќи низ недоодливото
А едно густо име
Со многу жилки од животек
Слоевито и збито и деветорно
Се лепи милениумски
Низ нашите изморени стапалки:
М а к е д о н ц и!
Ем-Ма-ем-ке-ем-дон-ем-ци
Ем-донци-маке-ем-кедон-маци
Ем-донма-цике-ем-цима-донке
Вртени превртувани извртувани
Делени разделувани раскинувани
На слогови на маки и на фили
На егеи на вардари на пирини
Ослепени еднооки видовити
Кучкини синови ѓаволско соило црно семе
Мијаци брсјаци копановци
Мрваци бандовци пуливаковци
Икари и прометеи топовско месо
Гробари на својот грев и очај
Крадачи на сопствената вера
По првпат Питу по вторпат Питу
Итромани дудуци лесноверци
Последни претплатници на слогата
Одиме се пореваме се исправаме
Се извишуваме подзастануваме продолжуваме
Преку кресни илиндени грамоси
Преку беаскули подрумкалиња черни џамии
Преку лепоглави сремски митровици
Преку голиотоци и сибири.

Одиме одиме одиме.

За да се доболи болливото
За да се догледа гледливото
За да се доосвои најсвоето.

Одиме одиме одиме.

Со препал и со уплав
Да не би да се испогубиме
Низ маглата на вековите —.

Одиме своеглаво одиме упорито
Одиме прекутрупа одиме гласовито
Преку бришаниот простор на постоењето
Одиме одејќи накај себеси.

Нашински препознавајќи се —
Нашински престигнувајќи се —
Нашински издржувајќи.



",song_kafe_kniga
Ацо Шопов,"На денешен ден во 1982 година починал големиот македонски поет, Ацо Шопов. Ацо Шопов е еден од безвременските македонски поети, чии стихови од песните: „Очи“, „Тишина“, „Небиднина“ и уште многу песни, и ден денес ги знаеме напамет, ги споделуваме и ги рецитираме. Во чест на годишнината од смртта на великанот Шопов, денес на блогот читаме македонска поезија и тоа токму од него.",,Сам со својот пламен во градите,"Сам со својот пламен во градите – Ацо Шопов

Сам сум заробен во зелената одаја на дворот.
Нема никого: ни пријатели, ни блиски, ни непознати.
Сè е смирено. Само тишината ги дебне и ги лови
немирните шумови на лисјето и веднаш ги скаменува.

Ноќта се отвора благородно како цвет што разденува.
Пука некоја невидлива пупка на црвен трендафил
и од пукнатите лисје ѕирка пожар со црвено лице.
Пупката расте, се шири и сиот двор го ожарува,
но за миг црвениот трендафил исчезнува и пожарот згаснува.
А црвениот пламен го бара местото на моето срце
и таму полека во огромно пламено дрво израснува.

Сам сум заробен во зелената одаја на дворот.
Нема никого: ни пријатели, ни блиски, ни непознати.

Седам сам со својот пламен во градите.
Пламенот ме огрева посилно и од зборот на поетите
исчезнати во свемирот и синевината
барајќи го светот на убавината,
непозната и ненадмината.

Црвениот трендафил како крв се шири, истекува
а овој пламен во градите навек тука ќе векува.

(
„Дрво на ридот“, 1980
)



",song_kafe_kniga
Јован Котески,"Веќе сме средина на април, а и денес е петок, па затоа денес на блогот прочитајте ја оваа прекрасна песна на Јован Котески!",,Април,"Април – Јован Котески

Љубена, заспи сред зелена трева
на мојот живот што може да роди
да здивне, згасне, потем да се крева
ко зелен пожар, млаз на брзи води.

И крена грутка земја црна, мека
допри ја нежно ко усни на грло,
ако е топла, знае ли да чека
далечни коњи и стада без трло.

Љубена, април да те љуби сака
ко ветен спомен, ко бел коњ што иде,
ко питом гулаб што слета на рака
со мене крвав во април да биде.

",song_kafe_kniga
Матеја Матевски,Денес на блогот читаме прекрасна македонска поезија и македонски стихови. Изборот падна на „Поле“ од Матеја Матевски!,,Поле,"Поле – Матеја Матевски

Таго на тивките бои на копнежот
Зелените сенки на врбите
неосетно подвижни
на тихата река
на реката што лази
на реката успиена
се гушнуваат

Зошто ми е замрежен погледот
кога под нив ќе се насмевне песокот?
Кога стадото замечтано
од ливадата
зачудено ме погледне
а малото овчарче
ми мавне со раката

Таго на детството напуштено
Тоа ти ме викаш назад
во своите сонливи
длабочини

",song_kafe_kniga
Анте Поповски,Денес е убав ден за споделување прекрасни македонски стихови! Изборот падна на оваа прекрасна песна на Анте Поповски!,,Расфрлани се моите мисли,"Расфрлани се моите мисли – Анте Поповски
Расфрлани се моите мисли денес
како развеани листови
од некое старо евангелие
и небото над нас смрачено и тешко
и светлина нема,
барем себеси
уште малку да си се погледавме.
И јата птици само надлетуваат и грачат
и сам си
зашто и бог – господ кренал раце од себеси
и заминал некаде бесповратно.
Кого да молам,
кој да ме поучи
како да се живее без себеси?

Расфрлани се моите мисли денес
како пожолтените листови од нашето
домашно евангелие.

(„Две тишини“)



",song_kafe_kniga
Петре М. Андреевски,"На средина од неделата сме, па на сите ни треба малку мотивација! Денес ги читаме прекрасните стихови на Петре М. Андреевски, од неговата легендарна стихозбирка „Дениција“.",,Второ писмо,"„Второ писмо“ – Петре М. Андреевски

(Од циклусот Пет љубовни писма)

Паметувам:
тебе ти прилегаше сè, како и на силот и смилот
што ме потчинуваа однадвор, а ме храбреа однатре.
Ти беше мојот Исток и мојот Величетврток,
ти беше сè што му недостасуваше на светот,
ти беше и моето незавршено минато
и затоа јас те чував и прашував за тебе.

Молњата што минува низ тебе во мене се одразува
и јас живеам затоа што знам дека и ти живееш.
Јас сум твој роб за да ја прославам слободата
и тие летни жеги околу твојот појас
и тие ладни меани во твоите пазуви
и тие кавги на ветровите пред твоите поли
и моето време што беше во твоето.

Паметувам:
што читаше дури читаше и што – кога не читаше,
како легнуваше навечер, како се проѕеваше наутро
и како денот го продолжуваше со својата насмевка,
возбудлива ко квечерина во отворена калинка.
Во тебе беа границите на Целокупна Македонија
и јас дури те љубев, ја љубев сета татковина.

Ти стигнуваше пред своето тело, пред својот глас
во кого ме допираа недопрени води.
Ти беше мојот Тримир и мојот Светилеб
и моето прогонство беше за да бидат целосни
твојата волја, а мојата неволја.
На дното од морињата, на врвот од копната
ти секаде прва: и пред зракот и сред мракот.



",song_kafe_kniga
Блаже Конески,"Викендов падна снег и многумина му се израдуваа. Освен тоа имаме и вистински зимски температури, па во чест на зимата и нејзиниот полн сјај, денес на блогот ја читаме оваа „зимска“ песна од Блаже Конески!",,Зимен ден,"Зимен ден – Блаже Конески

Бели се тие чорбаџиски дворје,
див костен во двор се наведува.
Од соба в соба шетка мека жена,
низ прозорец погледува.

Сонченце зимно! Јас во светлината
на зимен ден потонувам
и долго, долго за ноќ раскината,
за меко зборење сонувам.

",song_kafe_kniga
Лилјана Дирјан,"Денес е петок, денот кој го чекаме со душа! Денес повторно читаме прекрасни македонски стихови!",,Оваа ноќ,"Оваа ноќ – Лилјана Дирјан

Сè ме напуштило оваа ноќ
си отишло некаде
си се спасило
Само Тој останал
на перницата ме
чека буден
ноќта со него се зголемува
не го објаснувам,
не го давам никому
ако во љубовна прегратка
го дочекаме утрото
ќе заминеме заедно
јас, Тагата, тој, Очајот



",song_kafe_kniga
Славко Јаневски,"На денешен ден во 1920 година се родил Славко Јаневски, еден од најзначајните македонски книжевници. Во чест на неговото раѓање денес на блогот читаме негови стихови.",,Ивец,"Ивец – Славко Јаневски

Не спие во срцето на погачата
како тогаш и тогаш
белиот здив на црцорците.

Во нозете шантави некој ми ги испокла
играорците.

Не расне во виното зајдисончево
како тогаш и тогаш
есента истината.

Од очиве шашливи некој ми ја ископа
виделината.

Не танцувам на штит јас стробјак
како тогаш и тогаш
струплив и крвав здробеник.

Од кобни јуди подземници
ротите ми се заробени.

Коњи црцорците ги испасоа
мртви виното го излокаа
копја стробјакот го искитија.

Не сум веќе Ивец. Ни здравец. Ни живец.
Ни војвода на гладни.
Господи прости му на светов здивен
и дај му нога в задник.





",song_kafe_kniga
Јосип Коцев,"Се приближува крајот на годината, уште само еден ден. Денес е одличен ден за македонска поезија. Денес на блогот прочитајте ги овие прекрасни стихови од Јосип Коцев.",,Зандана,"Зандана – Јосип Коцев

И сам си, и казнет си,
во твоето тело – зандана.
Понекогаш само
преку очите
препознаваш друг
затвореник сличен на тебе,
и душите мигум
ви се фаќаат за раце
низ решетките.

",song_kafe_kniga
Игор Исаковски,"На денешен ден во 2014 година, македонската поезија и книжевност го загубија неверојатниот Игор Исаковски кој навистина прерано нè напушти. Во негова чест, денес ги читаме неговите стихови..",,"Дожд, денеска","Дожд, денеска – Игор Исаковски

и денеска некој славеше роденден
и денеска некој беше погребан
денеска: бракови, убиства, бакнежи и колежи.
денеска. утре пак. вчера беше исто. денеска:
дожд врз моите самотни дланки. дожд врз градот
како врз циркуски шатор. дожд врз сите нас.
дожд врз нас, љубов. дожд врз сите повици
за враќање. дожд низ светлината што
ја грабаме алчно и со широко отворени
усти. дожд од ситни капки, дожд низ ветар.
врне врз поповите со фискални каси. врне
врз кловновските маски, врз свечените
тоалети, грозните накити. дожд, денеска.
врз камените вистини и врз ситните лаги.
денеска: твојот мирис во секоја моја пора.
не се прашувам како си се вовлекла.
ни кога ќе заминеш.
добро е додека врне,
добро е додека си тука.
денеска. додека врне.



",song_kafe_kniga
Блаже Конески,"На денешен ден, во 1993 година, починал Блаже Конески, еден од кодификаторите на современиот македонски литературен јазик и еден од најзначајните личносте во македонската книжевност. Во негова чест денес ги читаме неговите стихови од песната „Спомен по многу години“, која некако се чинеше најсоодветна за да се сподели на блогот.",,Спомен по многу години,"Спомен по многу години – Блаже Конески

Имав можеби неполни дваесет години
кога напишав:
„така рикаше маката во мене
дека сум роден во смачкано племе.“
И досега,
по толку долго време,
ме следи истата таа мака,
и дури поголема,
така што дури можам,
сејач на глуво семе,
да го сменам малку зборот
и да речам:
„уште рика истата мака во мене
дека сум роден во смачкано племе“.

Но сепак, се надевам, дека не е туку така
што сум бил подложен на таков искус
и на таква една мака.



",song_kafe_kniga
Ацо Шопов,"Опасно се приближуваме кон зимата, се чувствува тоа по свежиот воздух и ладното време. Но, календарски сè уште сме есен, па затоа, денес една есенска песна на блогот. Изборот падна на „Лист“ од Ацо Шопов. Уживајте.",,Лист,"Лист – Ацо Шопов

Се откина од гранката сам, полека и несетено
и остана во воздухот да лебдее така.
Мислејќи дека е жолта пеперуга, детено
пружи по него рака.
И не се измени ни со прелив мал
на есента божилото.
Само гранката задржа скриена жал,
жал за зеленилото.



",song_kafe_kniga
Кочо Рацин,"На денешен ден, во 1939 година, во Самобор, во близина на Загреб, објавена е стихозбирката „Бели мугри“ на Кочо Рацин. „Бели мугри“ е една од најзначајните стихозбирки и дела во современата македонска книжевност, која длабоко навлегува во прашањата за тешкиот живот на македонскиот работник, како и желбата за подобар и поправеден свет.",,Печал,"„Бели мугри“ е третата стихозбирка објавена на македонски јазик, по „Народни бигори“ и „Огинот“ на Венко Марковски во 1938 година.

Во чест на издавањето на оваа стихозбирка, денес на блогот читаме стихови токму од „Бели мугри“.



Печал – Кочо Рацин

Нема ли живот, нема ли
љубов за живот голема
љубов за живот човечна
у виа гради аргатски?

Нема ли срце, нема ли
срце — на срца срцето,
срце — ширини широко
срце — длбини длбоко —
цел свет да збере, па да е
за виа гради малечко?

Нема ли бел ден, нема ли
ден да е над деновите,
ден да е на аргатите —
ден слнце вишен високо
ден — море ширен широко,
слнце да запре, да стои
и времето зачудено:

срцето пука обрачи
и плиска знаме алово,
срцето што се отвара
и шири ширно широко —
целиот свет да загрне!



",song_kafe_kniga
Матеја Матевски,Денес е прекрасен ден за споделување македонска поезија. Денес на ред е песна од Матеја Матевски!,,Прва ноќ,"Прва ноќ – Матеја Матевски

Влажен клик на усните
и немо провирање
на плодот од едно
постоење ново

Гранките се пореваат
скршени во своите сенки
округли раце од месечина
и рамена од облаци.

Гудало од слатки нерви
се скокотка и се игра
со некаква виолина.

Шарено око на тишината
ноќ
и долго зборлесто
молчење.



",song_kafe_kniga
Блаже Конески,Да ја почнеме оваа недела со споделување прекрасна македонска поезија! Денес изборот падна на оваа песна од Блаже Конески!,,Есенско утро,"Есенско утро – Блаже Конески

Урнати селски гробишта,
ни крст – само влажни камари,
и над нив круша горничка –
на ветрот распната –
плаче со сите тајни дамари.
Темно и кално.
По штура скрка магли газат.
Зад нив
цапалки
вода наполнети
тунат во црвеницата.



",song_kafe_kniga
Катица Ќулавкова,Денес на блогот читаме прекрасна македонска поезија.,,"Скршени, набожни","Скршени, набожни – Катица Ќулавкова

Повеќе немаме слобода како
некогаш што сме имале
сме станале сенка
на сенката на животот
јазик кој се заборава
од што не се зборува

лишени од заблуди
од себе лишени
од магијата на првобитната
радост лишени
од право на живот лишени

уморни од закани и од закони
од морање и од морали
од трпење и од трпение

скршени Господе
божем неверни, а набожни
неповратно скршени
совршено скршени
болни на смрт
шушкаме во зборовите

исушеното лисје се рони дребно
сув крш, кршшшшшшшшшш
шшшшшшштттт
пссссссссссссссссттт
————————-



",song_kafe_kniga
Анте Поповски,Денес на блогот ги читаме прекрасните стихови на Анте Поповски. Да читаме македонска поезија!,,Ќе ме најдеш,"Ќе ме најдеш – Анте Поповски

Би можел јас и сосема да се осамам,
да бидам еден кој заборавил да чита,
да гледа, да слуша,
да изумам и да ме изуми се,
да се престорам камена плоча,
но ти и под плочата ќе ме најдеш зашто
заклучена си во моето исчезнување.



",song_kafe_kniga
Игор Исаковски,"Денес на блогот читаме прекрасна македонска поезија, денес читаме стихови од неверојатниот Игор Исаковски, кој за жал прерано нѐ напушти!",,Племе од двајца,"Племе од двајца – Игор Исаковски

Не е само тој мирис што ме распаметува:
во секоја пора од телото имам по зрно
од твојата суштина – лесно се навлеков
на тебе, на сите твои чудесни магии
кои низ мене прскаат секој еден ден.
зашто ти си: именувана и доживеана
потполно инстинктивно и совршено
точно – во некој само насетен ритуал
ние ја скокнавме иницијацијата
на сите познати племиња.
ние сме племе од двајца,
огнена моја, моја шумо
во која ловам и нè сокривам.
ти ловиш со мене и пред мене:
слушаш подобро, душкаш подобро;
кога ми се приспива, ти ми ја ставаш
главата во скутот. и им шепкаш
на птиците дека твојот љубен спие…
сето тоа го знам. јас сето тоа го знам.
ти го земам телото под своето
и долго, долго те топлам, за врела
да се разбудиш, полна сила
полна сокови од кои ќе се напиеме.
обилно и во тишина, додека птиците
над нашите намирисани тела упорно
нè повикуваат на игра.

25.11.2014, 04:40



",song_kafe_kniga
Матеја Матевски,"Денес на блогот читаме прекрасна македонска поезија, а изборот падна на песната „Езеро“ од Матеја Матевски.",,Езеро,"Езеро – Матеја Матевски

По години и сништа многу
повторно се вратив
на езерово
со слатки води
залутано во скутот на ридовите

Дијамантот на сонцето
уште длаби
Не камен на неговото дно
ни трева грло што си крие
под брановите
ни птица грабеж див што носи
Око сум само око на сонцето
што му ги ниша водите
стари

О оставете ме крај ова езеро
оставете ме крај езерово
крај горчливово
оставете ме мртов

(
Извор на сликата
)

",song_kafe_kniga
Ацо Шопов,Денес на блогот читаме прекрасна македонска поезија. Денес изборот падна на „Гледач во пепелта“ од Ацо Шопов.,,Гледач во пепелта,"Гледач во пепелта – Ацо Шопов

Изгасни песно во огнот што го запали сама.
Прска зборот и исчезнува во пепел од кремен.
Гледачу во пепелта, ја препозна ли во неа
исконската драма
што доаѓа од дното на овој извор темен.
Песно, те откинав од клунот на птица во крвта
што ми лета,
од црвеното небо на запалените вени,
од тие далноводи на два непомирливи света,
тие изгрејсонца со неодгатнати мени.

Те откинав од гневот на иконите, тие неразбирливи гами,
од громот врз копјето на воинот со камен што е сраснат,
од сонот на тие повисоки што се од сонот што ги мами,
и што се раѓаат пак откако еднаш згаснат.

Сега сме два света, два врага, две завојувани страни,
сега сме војна без излез и кама против кама.
Кој е победен? Кој е победник? Кој е изгрев на
осмислени рани?
Изгасни песно во огнот што го запали сама.







",song_kafe_kniga
Тихомир Јанчовски,Денес на блогот читаме македонска поезија! Изборот падна на „Љубовта умира…“ од Тихомир Јанчовски.,,Љубовта умира…,"Љубовта умира… – Тихомир Јанчовски

Љубовта умира
како човек што умира
се разболува, лежи, боледува
бара лек, се надева
се поткрева и пак снеможува
може да се разболи нагло
или болеста полека да напредува
и пред самиот крај, обично
се исправа на нозе и застанува
да засвети со сета сила
од своите убави времиња
изгледа како да оцелела
за потоа да умре, да ја снема
конечно и сосема
најпосле,
човекот кој ја носел
ја погребува во себе
и оплакува

Скоро секој од нас
носи во утробата
едни такви гробишта



",song_kafe_kniga
Блаже Конески,Денес уживајте во прекрасни македонски стихови на едниот и единствен – Блаже Конески!,,Спомен,"Спомен – Блаже Конески

Сега си ти стара
и сега си тело клапнато цело,
постанато,
и јас не можам да си простам
што не по твоја вина, ами по своја,
не сум можел да го доближам како што можев
твоето обличје бело.
Твојата снага што се нудела
чудесната снага
како бел облак на сино небо во споменот ми рее,
и сего тоа е минато,
и веќе ништо не е,
и само останал нејасен впечаток
дека си ми била драга.
Сега јас сум стар,
и сега станувам тело клапнато цело, —
и морна те спомнува мојата снага.



",song_kafe_kniga
Петре М. Андреевски,Денес на блогот читаме една прекрасна песна на Петре М. Андреевски!,,Сеќавање,"Сеќавање – Петре М. Андреевски

(Пофалба на минатото)

Дали се сеќаваш кога првпат се сретнавме
и кога ме гледаше, правејќи се дека не ме гледаш
и кога јас те гледав, како да не те гледам;
и кога ти реков: Тој што ќе го прашаш за мене
оној е за кого прашуваш
и кога потоа се држевме за раце
како живиот оган што се држи за огништето.

Дали се сеќаваш кога се враќавме дома
и кога, пред да нè наврне дождот, ми рече:
Падна првата капка – почетокот на поплавите,
доаѓа водата што е корен на секој корен,
што е фитил во зрното, во икрата, во ципата
во кои се подготвува светската експлозија.

Дали се сеќаваш кога со едната рака работев,
а со другата те хранев и те милував
и кога ти реков дека прегратката и бакнежот
не ја кажуваат ни половината од мојата љубов;
кога срцата ни грмеа и го заглушуваа светот
и кога ти ми рече, не знам што ми рече
и кога јас ти реков, не знам што ти реков
и кога она што не можев да ти го кажам
беше меѓу моите зборови застанато.

Дали се сеќаваш кога ја отвори вратата,
покажувајќи ми колку е убав надвор денот
и кога јас ти реков дека и дома е убаво
и убаво е секаде кај што ти престојуваш.
Ти рече: Погледни! а мислеше – Те гледам,
јас ти реков: Гледам, а мислев – Ме гледаш,
кога Земјата се преобуваше, се преврзуваше,
кога сè беше јасно во јасното сонце
и качунката на повисоко си ја качуваше воздишката,
што беше несреќна само кога не е со тебе.

Дали се сеќаваш кога се тркаа мотоциклистите,
втрчувајќи и во денот што требаше да дојде,
кога Работнички победуваше во кошарка,
кога небото го задржуваше сонцето
на височината што е еднакво оддалечена од сите,
кога низ кожата ти наѕирав, како низ прозорец
и гледав што се работи во моето село,
кога јули надоаѓаше од секаде до секого,
кога од пологот излетуваше потполошката,
како патоказ на своето беспатје на полето
и кога ме праша: Што мисли јајцето во птицата?
и кога ти реков: А што мисли птицата во јајцето?

Дали се сеќаваш кога ветрот ги диплеше житата
и лицата ни трепереа во водата што ја пиевме
и на времето кога те чекав, кога ме чекаше
и кога те барав, кога ме бараше ко јагулата
што го бара родниот крај на својата смрт,
кога открај докрај ни се отвораше залезот,
кога нашите тела на својата сенка ù сенеа
и ноќта ја мразевме, зашто нè разделуваше,
но таа доаѓаше и празнината си ја пополнуваше
со карбитните ламби и фосфорот што ù светкаше
од очите на мачките, од срцата на светулките.

Дали се сеќаваш на она потоа и потаму,
кога ставаше за вечера, кога чекав да постелиш,
кога ми рече: Легни си!, а мислеше – Дојди!
и кога чу: Ќе дојдам дур да изброиш до сто,
а мислев: Мислам на тоа и ти што го мислиш.
И кога потоа твојот здив ми се доближуваше,
како превез навеан дожд, како пауново перце,
како облаче од испраните алишта што се сушеа;
и кога спиеше и продолжуваше да го калемиш
поубавиот сон на погрдиот
и кога утрото, гледајќи во твоето росно чело,
го препознаваше својот елмаз, своето ведро небо.

Дали се сеќаваш: Тој што го праша за мене,
оној е за кој сè уште прашуваш.



",song_kafe_kniga
Матеја Матевски,"Денес на блогот читаме прекрасна македонска поезија, една прекрасна песна од Матеја Матевски, кој нѐ напушти пред две години.",,На пат,"На пат – Матеја Матевски

Ноќва
како затнат оџак
е темна и зачадена.

Маглите се чадат
од прегорените мечти
во душата.

Невидливиот пат е копнежот
залутан
во празната исполнетост
на темнината.

Јас сум
ѕвезда што тлее
и која патот низ ништото
сè уште не ја истрошил.

И ноќта
и патот
и копнежот со мене
се остаток од нешто
што ќе биде.





",song_kafe_kniga
Гане Тодоровски,Секој ден е прекрасен ден за читање македонска поезија. Денес го красиме блогот со убави македонски стихови. Изборот падна на оваа прекрасна песна од Гане Тодоровски.,,Ноќ без интерпункција,"Ноќ без интерпункција – Гане Тодоровски

Кон брегот бродиме
Ние, –
осамените патувачи…
Разнишана умората боли!
Бараме начин
повторно да се родиме
повторно
в зорите голи.

А мислите разголени
треперат;
врз кожата на ноќта
немир гребе.
Со кајчето на надежта
се носиме.
ЗОРО
кон тебе,
поникната над клепките
натежнати.

И никој нема сила,
трошка од силата барем
запирка само да стави!

А точките ги мразиме.



",song_kafe_kniga
Јосип Коцев,"Петочки читаме прекрасна македонска поезија! Април си замина, пролетта е во полн ек, а ние сѐ уште се бориме со пандемијата. Прекрасни стихови на Јосип Коцев во кои верувам повеќето ќе се пронајдат!",,Април ко да не бил,"Април ко да не бил – Јосип Коцев

Си оди април ко да не бил,
со легија мириси невдишани
и цело царство неба недоносени,
низ цутови во снежна лулка разнишани,
врз пладниња во самраци нанижани.
Си оди април ко да не бил,
учител по самотија во празни училници,
собирач на ехо во тивки исповедалници,
дарежлив продавач на маски и далечини,
строг татко на немири и болештини.
Си оди април ко да не бил,
в четврток што е сабота,
во утро што е исто така и квечерина,
со лекот што чини пет пари,
и можеби уште само пет допири.
Си оди април ко да не бил,
а ние сме овде, ко што бевме:
далечни за два света
и за уште цели нови два метра.



",song_kafe_kniga
Кочо Рацин,"По повод 1 Мај, Меѓународниот ден на трудот, денес на блогот ја читаме и споделуваме песната „До еден работник“ од Кочо Рацин, чии песни жестоко ја критикувале експлоатацијата на трудот и работниците и кои претставуваат симбол на макотрпниот труд на работниците и нивните страдања и борба за подобар живот. Нема посоодветен човек и посоодветни стихови за споделување на овој ден.",,До еден работник,"Честит 1 Мај!

До еден работник – Кочо Рацин

Да бидеш човек, да имаш топла крв,
да мислиш со глава и да работиш со рака
и па да бидеш нешто мртво.
През цел свој живот и ден и ноќ
да се трудиш и мачиш
и па да бидеш гладен и страден.

Работник – патник:
да немаш ништо, да страдаш за сичко –
а ти и твоите браќа да праите сѐ!
Палати да праиш
да живееш у изба –
од лулка до гроб
да бидеш роб.
Од вашата мака
да живеат друзи!

О, братко! Плукни на таков живот!
Со браќата твои, со маката ваша,
сронете го овој свет
и нов направете –
братски!



",song_kafe_kniga
Ацо Шопов,"Денес е петок, ден кој го означува почетокот на викендот, нашето омилено време. Петок е одличен ден за споделување македонска поезија, а денес изборот падна на една прекрасна песна од Ацо Шопов.",,Тажачка од онаа страна на животот,"Тажачка од онаа страна на животот – Ацо Шопов

Се искачив над врвот од болот.
Човек сум. А што е човек?
Пред мене празнина, зад мене празнина.
Празнина што сама се пали.

Од онаа страна на животот
жив распнат со слепи јазли.
Се искачив над врвот од болот
Тој ден. Црнден. По црни скали.

Се искачив над врвот од болот.
Од онаа страна на животот
од онаа страна на себеси,
на сѐ неизговорено,
сѐ што е недогорено,
од онаа страна на водата,
од онаа страна на врутокот,
од онаа страна на коренот.

Стопи се грутко, истечи водо,
прелеј се чашо лелејска
за сите градови во овој град,
за сите црнини во оваа црнина.
Кажете кого да обвинувам.
Кого да жалам, кажете!
О дете што те нема –
мојата црнина твоја прегрнина.

Мојата црнина твоја прегрнина,
твојата темнина моја подземина.
Земјо олелио, земјо пустелио,
Од мртов плач израсната
земјо обѕрни се, земјо разгрни се.

Земи ја оваа зеница
земи ја оваа пшеница
на твоја дланка згасната.

Земи ме, земјо, или врати ме,
врати ме подолу од овој врв,
подолу од онаа страна на животот,
човечки сили дај ми пак.
О земјо, на земја врати ме.
човек сум, човек да страдам,
да најдам камен жив да се вградам
на некој мост во некој лак.



",song_kafe_kniga
Владо Урошевиќ,"Денес е петок, почеток на викендот! Иако искрено периодов сите денови ни се горе-доле исти, сепак убаво е да разбиваме монотонија, особено со читање и споделување македонска поезија. Денес изборот падна на „Паника“ од Влада Урошевиќ!",,Паника,"Паника – Влада Урошевиќ

Сите авионски летови се откажани за денес.
Од кината и театрите ја враќаат публиката.
Таа ништо не може да дознае за мене
макар што весниците ми ја објавуваат сликата.

Ништо и јас не можам да ѝ јавам по пошта:
пред заклучената врата стои недоверчива стража.
Не постои начин нешто да ѝ соопштам
зашто сите адреси престанале да важат.

Се бараме низ градот безуспешно обата.
Демнат на куќата агенти со панталони на риги.
Тие го стеснуваат кругот, ја опколуваат собата
и јас ги фрлам на нив најтешките книги.

Се искачувам на покривот по влажната стреа.
Меѓу оџаците чета лажни пожарникари ме гони.
И, додека се обидувам напразно да стасам до неа,
во собата илјада луди ѕвонат телефони.





",song_kafe_kniga
Игор Исаковски,"Денес е среда, токму на средината од неделата. Со цел да вдахнете малку инспирација и мотивација за до петок, денес на блогот читаме македонска поезија!",,Залегнат врз стихови,"Залегнат врз стихови – Игор Исаковски

стихови имам насекаде
околу мене, лебдат низ воздухот
ми треперат под прстите
како оган пред цигара
ми се пикаат во косата
ме чешаат под носот
ми го гребат грбот

ме пречекуваат во креветот
како нежна топла мазна жена
ми лазат по нозете ми ги лижат
градите стиховите ми се пикаат
во папокот и таму длабат

насекаде околу мене стихови
врз мене стихови и под мене стихови
како нежни пеперутки како златна прашина
бегаат пред допирот како јато неми риби
во рибникот на небото кое златно свети
златно како молчење



",song_kafe_kniga
Петре М. Андреевски,"Денес е голем ден – Прочка! Денес треба сите да си простиме за згрешеното, за кажано, да се покаеме ако некого сме повредиле и навредиле. Во чест на овој ден, денес на блогот читаме македонска поезија од Петре М. Андреевски!",,Проштенски поклади,"Проштенски поклади – Петре М. Андреевски

Денеска секој секому проштава.

Денот ѝ проштава на ноќта,
ноќта – на денот
што ѝ краде од времето.

Земјата му проштава на небото,
небото ѝ проштава на земјата
што се шета низ неговите одаи
и се грее на неговиот оган.

Огнот ѝ проштава на водата,
водата на лошата наречница
што ѝ нарече, што ѝ прорече:
да нема ни лице, ни опачина,
ни своја сенка, ни своја куќа,
да нема кај да запре, да се почине.

Денеска секој секому проштава.

Само јас не можам да им простам
на зборовите што не го кажале
и она што не е за кажување…



",song_kafe_kniga
Анте Поповски,"Денес е петок, а најубав начин да го прославиме почетокот на викендот е со македонска поезија. Денес на блогот прочитајте ја оваа неверојатна песна и овие прекрасни стихови на Анте Поповски",,Не смеам да заспијам – ќе ми исчезне од сонот,"Не смеам да заспијам – ќе ми исчезне од сонот – Анте Поповски

Спроти недела на моите колена кога ноќева
нејзините герданчиња од црни и жолти пеги на вратот
– како љубопис спроти жетва што го пишувале пеперутките

Нејзиниот глас – потих од нејзината сенка во зорите,
нејзиниот од – потаинствен од прошетката на светлината
низ земните длабочини до плодовите

Дури ноќева таа
на моите колена
Незнаен ковач жар на дланката ми носи
Да запалам цигара.
– Не смеам да заспијам зашто ќе ми исчезне во сонот.



",song_kafe_kniga
Матеја Матевски,"Денес е среда, а велат дека среда е среќен ден. За да го направиме овој ден уште посреќен ден, денес читаме македонска поезија. Изборот падна на „Авантура“ од Матеја Маневски!",,Авантура,"I

Ме одведе далеку тој сончев миг во поле
крај реката
в непознато што згина
Згинав и јас во еден ден
одвлечен од нејзината делта.

И што најдов
Појдов и од неа подалеку
но ни за миг од својата темна сенка
од ластарот непокора
насликан во полето крај таа мала река.

Патував далеку низ ноќта што се распаѓа
од соништа и распаќа
И базје и води и песни со грстови
претурив низ мојте жедни очи
и толку убава милина низ својте страдни усни
и што сторив

Па толку среќен бев од тоа патување
патување далечно
во ноќта што ме мами.

Но штом застанав еднаш да помислам
кај сум
Незаситен и сам на ова парче туѓа земја останав
окружен од виулицата од спомени
гранките што ми ги скрши.

II

Тогаш плачи и плати ја таа голема желба
во светот што те однесе
Исплачи се но не ќе можеш да ја истажиш
таа земја што ти тече низ сонот
Врати се некој ми шепна
далеку надвор а внатре во мене
но толку сум уморен и стар
што немам веќе нозе за чекори
и раце за преграби

Имам исплакани очи
и усни ветровите во летот што ги ловат
што е твое во тие ветришта
земи си

Но далеку е воздухот на таа стара земја
и има толку небо над тополитс
од едно глупаво детство тука што ме доведе
сам меѓу луѓето
гладен во една голема земја
По морето од копнежи не пловат за мене кораби
и ниедна месечина не ми го покажуваш патот.

Ќе умрам сосема тихо
далеку
со еден огромен крик длабоко закопан во мене
и со едно сеќавање што ќе ме изрони во ништо
од мака и бол и невиделина.

III

Само ноќе се враќам во тебе
ој поле од река и од мала корија
од деца и јагниња
твојот кроток кавал колку ли го длаби
мојот поглед од соништа
а немам раце во раце да го земам.

Суво сум дрво без плодови и сокови
и свирки
пресушено корито што ги прима
сувите и троми карпи
времето што ги рони
Во тој малечок крај од козји патеки
и изненадни извори
се враќам само ноќе.

Малечка земјо
по твоето диво зеленило
плаче една суводолица
жедна за вода во рана што ќе ја претвори
и само за еден ден што повеќе не доаѓа.

Старо и мртво дрво откорнато од незасита
заситено со фиданките далечни
наоколу што го паметат.



",song_kafe_kniga
Блаже Конески,"Неделава ја започнуваме со нов месец и нови можности за уживање во животот и читање книги. Со оглед на тоа дека на малкумина луѓе понеделник им е омилен ден, денес на блогот читаме македонска поезија за да го разубавиме понеделникот, но и на одличен начин да го започнеме месецов.",,Немир,"Немир – Блаже Конески

Ова сето личи на
кошмарен сплет.
Ме тишти срцето
и нездраво мрзне снагата.
А не знам што е главната причина:
дали болеста,
дали староста,
дали тагата.



",song_kafe_kniga
Игор Исаковски,"Конечно е петок! Петок е среќен и прекрасен ден! Се надевам дека викендов ќе ви помине со одлично кафе и одлични книги! За да може да го започнеме викендот на најубав можен начин, денес на блогот читаме македонска поезија, а изборот падна на една прекрасна песна на извонредниот Игор Исаковски!",,Ајде,"Ајде – Игор Исаковски
(не би требало да е тешко)

ајде пак да се гледаме како првиот пат
ослободени од замисли а полни страсни желби
ајде, љубов, како што се сретнуваме со мислите
и пак и пак сфаќаме дека истото го кажуваме

ајде да ги арчиме сите денови и ноќи
со уживање да ги цицаме до срж и крв
и жедта да ја гаснеме со оган, со безброј
жарчиња, со здивови длабоки како ветер

ајде да запалиме уште еден оган
во кој само ние ќе се пеплосаме и од кој
во искри одново ќе се родиме.
не би требало да е тешко.

ајде да пловиме низ деновите
кога песните ни се измолкнуваат
од под прстите – како да се брзи ѕвезди –
а ние да им се смееме: и на песните
и на прстите и на ѕвездите.

ајде да пловиме како облаци
наполнети суштина и сознание:
имаме само сегашност и во неа себеси.
надвор од тоа, минатото и иднината
не демнат како крволочни очи.

ајде да се бакнеме додека се смееме:
да ги измешаме здивовите како чудесна
смеса од која заедно се градиме, како
куќа вон сите светови. таа што ќе не прибере.
таа во која единствено може да не собере.

(не би требало да е тешко.)



",song_kafe_kniga
Лилјана Дирјан,"Денес е петок, ден на кој сите неизмерно му се радуваме, затоа што тоа значи дека можеме да здивнеме од работните обврски и да уживаме во викендот (т.е да читаме). За крајот на работната недела читаме македонска поезија, една прекрасна песна на Лилјана Дирјан.",,Рабови,"Рабови – Лилјана Дирјан

Облече сосема нов фустан
застана пред огледалото
и таму ја гледаше таа
која не ја познава
сета кадифена модра ноќ
таа под фустанот
скриената
мека и осамена
ослепена
се наведна да го скине конецот од поставата
сакаше со тапите заби да го пресече
и свилата конец
се испара
и го снема телото
останаа само темницата
и огледалото.



",song_kafe_kniga
Јосип Коцев,"Јосип Коцев е еден од најпознатите македонски современи поети кој многу лесно успеа да создаде своја читателска публика, благодарејќи на неговите стихови во кои секој може да најде дел од себе. Тојнеодамна го добипризнанието „Бели мугри“ за млад автор до 35 години и ја издаде својата нова стихозбирка „Музеј на чувствата“. Токму денес читаме македонска поезија, негова песна од новата стихозбирка!",,"Сѐ што ќе создадам, отсега ќе чекори кон тебе","Сѐ што ќе создадам, отсега ќе чекори кон тебе – Јосип Коцев

Секој град во кој ќе паднат мртвите клетки од моето тело,
атом по атом ќе ми ја шие плотта
во градот каде што си ти.
Секое стебло што се простило со своето лисје,
жила по жила ќе разлисти облаци
на небесното дрво под кое си ти.
Секоја самотија што ја поразила ноќта,
душа по душа ќе роди народи
во дните кога траеш ти.

Најнакрај, чекор по чекор
ќе дојдам кај тебе,
ќе дојдеш кај мене.
(Не ќе се знае
кој кај кого пристигнал.)

Ќе се сретнеме
како здив и меурче од сапуница,
двајца ќе сме, а безброј ќе нè има,
краткотрајни
толку ранливи,
а толку чудесни.



",song_kafe_kniga
Ацо Шопов,"Денес е петок, последниот работен ден кој сите го чекаме со нетрпение за да можеме да уживаме во викендот. За убав петок и убав викенд, денес на блогот читаме македонска поезија, а изборот падна на една многу убава песна од Ацо Шопов!",,Ноќен извор,"Ноќен извор – Ацо Шопов

Загледан
во ноќен извор
како во урочен лик,
што најде
што откри,
какви огнови стопи,
па не чу
како паѓа птицата
од сопствен крик
или од темјан на вода
смртно што ја опи.

Загледан
во тоа огледало
срцето што ти го скова
во какви длабини слезе,
од која вода се напи,
дали те зароби звукот
на магија нова,
во мртво море
од камен луд ли стапи,

па сега
во ноќен извор
како во своја слика
го бараш
оној летач
сурово што ќе ти суди.

И нити гледаш нешто
ни слушаш
како те вика
славејот
во крвта твоја
пеколот што го буди.



",song_kafe_kniga
Петре М. Андреевски,"Денес е вторник, одличен ден за споделување прекрасна македонска поезија, овојпат од легендарниот Петре М. Андреевски. Уживајте!",,Песна за нејзината песна,"Песна за нејзината песна – Петре М. Андреевски

Немаше земја кај што не ја сретнав неа,
оти без неа бев никој и никој не ме познаваше.
По нејзината воздишка го запомнував воздухот
за да можам да ја стигнам, незабележан од никого,
но таа беше побрза од сите небесни светлини,
зашто секаде сама си го осветлуваше патот.
Објаснувајќи ја како семир во купечко јаболко,
главата ми ce полнеше со запаливи течности,
бели и црвени дождови капеа од овошките,
житата и шумите ја следеа во групни походи
и cè околу неа ја добиваше нејзината форма.
Кај што јас влегував, таа излегуваше
и од отворите ја мразев само нивната празнина.
Me рануваше како невеста, ме целеше како сестра
блажената ноќ што ја открив во неа.
Бев првиот иследувач на таа топла темница
неисцрпна како ѕвездите и бесцените камења
кои вечно ce празнат, a никако да ce потрошат.
(Каков страв ce пребра во допирот со таа кожа
што болскаше и заоблуваше како свртено вретено).
Огнот и водата добиваа паралелна брзина
и во збирот љубовен постојано ce одземаа.
Cè што ce уништуваше беше заради неа
и cè што ce обновуваше беше заради неа.
Така светот ce делеше на видлив и невидлив,
на неослободени земји и на земји во развој,
но немаше земја кај што не ја сретнав неа.

(
Извор на сликата
)

",song_kafe_kniga
Ацо Шопов,"Денес е петок, можеби и најомилениот ден на сите луѓе, бидејќи се означува почетокот на викендот! Петок е убав ден, па затоа и денес споделуваме убава македонска поезија од Ацо Шопов!",,Илузија,"Илузија – Ацо Шопов

Ноќ. Во ноќта крлушки месечина.
Слева од планината безгласна далечина.

Сам во ноќта стасав до планината.
Еден свет е зад мене, една мака мината.

Глеј нешто во ветките шепоти притаено:
Сè што си присакувал сè е осознаено.

И овде, под планина, во оваа низина
дише далечината со дофатна близина.

Миг… и сè исчезнува. Сон и пат. Далечина.
Сам сум. Над врвицата крлушки месечина.



",song_kafe_kniga
Блаже Конески,"Тишината е една од најпотценетите нешта. Тишината е прекрасна и може да зборува поубаво и помоќно од милион изговорени зборови. Во чест на тишината, денес читаме една прекрасна македонска песна токму на таа тематика.",,Тишина,"Тишина – Блаже Конески

Има нешто многу просто
И тоа е тишина,
Има нешто толку тихо —
Вишина, ах вишина.

Легни спрема ова небо,
Тони во височини,
Склопи очи, склопи очи,
Уморен си, почини.

Сека птица, сека птица
Ќе го свие крилото.
Ти си сега толку мирен,
Сам во зеленилото.

Зошто уште, зошто тоа
Секидневно збивање?
Има нешто многу просто —
Тоа е заспивање.



",song_kafe_kniga
Гане Тодоровски,"Денес е понеделник, уште една работна недела е пред нас. За да го разубавиме овој понеделник, денес читаме македонска поезија, а изборот падна на една прекрасна песна од Гане Тодоровски.",,Песна што треба да ја напишам,"ПЕСНА ШТО ТРЕБА ДА ЈА НАПИШАМ – ГАНЕ ТОДОРОВСКИ
ДЕЛ ВТОР

Ако си тргнал да стануваш поет,
бездруго треба да ги знаеш сите зла по име
и доброто да не ти биде заматен поим –

Ако си тргнал да стануваш поет
затри го во себе трчилажот панаѓурски
што голта зборови место оган –

Ако си тргнал да стануваш поет,
раскажи им на луѓето
колкумина денеска со политика наместо со мотика
си градат имоти и среќа –

Ако си тргнал да стануваш поет,
раскажи им на луѓето
колкумина денеска со шепот место со пот
успеваат во животот –

Ако си тргнал да стануваш поет,
научи се да не премолчуваш.



",song_kafe_kniga
Гане Тодоровски,"Денес на блогот читаме македонска поезија. Одамна ги немам споделено стиховите на великанот Гане Тодоровски, па решив да ја споделам оваа прекрасна песна.",,Пречек,"Пречек – Гане Тодоровски

На бессоницата умората е траг,
исчекувањето со немир ја преполнило.

Па сепак, окото и увото се праг
на надежта, што она ја засолнила
од сомненијата – тој тивок, злобен враг.

Приквечерината ја чувствува ко лост
што треба долго да го крева сама.

Немирите во срцето се гост
а ноќта – бескрајна и штура штама.

Не, таа ноќ ќе биде само мост
по кој ќе мине чекор задржан, жив,
по кој ќе мине надеж долго чувана,
да сретне сјај во денот смолкнат, сив,
да сретне радост толку очекувана

и… Него, меѓу нив.



",song_kafe_kniga
Тихомир Јанчовски,"Денес е петок, прекрасен ден за споделување на прекрасни македонски стихови. Овојпат изборот падна на еден од моментално најактуелните и најпознати македонски поети, Тихомир Јанчовски. Уживајте во прекрасните стихови.",,Не е до мене,"Не е до мене – Тихомир Јанчовски

Понекогаш, имам осет во градите
како некој да ми го фатил срцето во стиска
и везден го држи така. Не знам, дали некогаш
ќе се смилува да го пушти. Не е до мене.
Сум држел птица во дланка и ова личи исто.

Слободата не е отсуство на пречки
за добивање на работите што ги сакаме
туку чувство на леснотија и широчина
внатре во себе. Некои тоа го викаат среќа.

Срцето ни е здраво само кога не го чувствуваме.
Телото ни е здраво само кога не го чувствуваме:
рацете, нозете, главата, трупот.
Болките се свест за телесното постоење.

Има денови кога се живее
и денови кога се раскажува доживеаното.

(„Игла и конец“, 2016)



",song_kafe_kniga
Ацо Караманов,"Денес е среда, уште два дена до викендот кога многу поубаво можеме да им се посветиме на книгите. Додека го чекаме викендот, читаме и споделуваме македонска поезија, а денес изборот падна на една прекрасна песна од Ацо Караманов.",,Тајна,"Тајна – Ацо Караманов

Пак ли сакаш да ти го кажам тоа
што ти го го кажав вчера во сината ноќ
дека си за мене и смев и солза
дека си за мене и слабост и моќ.

Ах, остави ја веќе таа исповед
нека спие мирно во твоето срце
и мојата душа нека биде твоја
а мое да биде твоето лице.



",song_kafe_kniga
Ацо Шопов,Денес на блогот читаме македонска поезија и уживаме во прекрасните стихови на нашите македонски поети. Денес изборот падна на „Младост“ од Ацо Шопов.,,Младост,"Младост – Ацо Шопов

Секоја утрина се будам млад како сонцето
што далгите на сонот ги позлатува.
Како успокојува таа младост непрестајно раѓана
и со каква надеж обогатува!

Но минат бргу миговите на утрината
и еве: веќе и пладне наближува,
една мисла бавно над ведрината
потајно се спушта и загрижува.

А кога во ноќта како пред огледало
минатото се слее со иднината,
беспоштедно ме прогонат во мракот
двете будни очи на вистината.

Но утредента пак станувам пробуден од сонцето
што далгите на сонот ги подмладува,
па не знам дали од љубов или од омраза
со таа младост за сè ме наградува.



",song_kafe_kniga
Јосип Коцев,"Денес е понеделник, денот кој не ни е омилен на повеќето. Најубав начин да го разубавиме овој понеделник е преку споделување на македонска поезија. Денес на блогот читаме песна од Јосип Коцев, млад поет и еден од најнадежните и најпопуларните македонски поети во последните години.",,Изгубените љубови,"Изгубените љубови – Јосип Коцев

Изгубените љубови никогаш нема да дознаат
со колку тела сме им пришле,
и во колку животи,
низ колку слушалки сме им молчеле
и со какви здивови,
во колку ноќи сме ги предале
и со какви ѕверови,
на колку слики сме ги обезглавиле
и со какви ножици,
на колку улици сме ги одминале
и со какви прегратки,
во колку кафулиња сме ги сретнале
и во какви соништа,
во колку турканици „не сме ги виделе“
и со какви погледи,
колку сме живееле по нив,
и со какво умирање…

(Фото:
steemit
)

",song_kafe_kniga
Блаже Конески,Нема поубав начин да го обоиме овој тмурен понеделник од тоа да споделиме и да читаме прекрасна македонска поезија. Денес на блогот го читаме Блаже Конески и една прекрасна песна од него!,,Вљубените девојки,"Вљубените девојки – Блаже Конески

Тие имаат лице нежно осенчено,
Како да паѓа на него сенка од проѕирни лисје,
И лицето неусетно се издолжува.
Тие имаат очи зголемени, замислени и влажни,
Како да се плашат од секоја странична изненада.
Тие го наклонуваат така леко челото
Да го допрат до усните на саканиот
Што им се чинат тогаш како крилца од пеперуга
Застаната на тревка — за миг пред да одлета —
А тревката се наклонува.
Тие ги стрелкаат тогаш в преграб рацете
Очајнички смело, слепо и неминовно
Како весла во разнишано море
Пред кое неволно замижуваме.

Боже, дали вистина некогаш сум го доживеал тоа?



",song_kafe_kniga
Владо Урошевиќ,"Денес е петок, ден кој сите со душа го чекаме! За да го прославиме почетокот на викендот, денес на блогот читаме македонска поезија!",,Летен самрак,"Летен самрак – Влада Урошевиќ

Една жена го отвора самракот како чадор:
испаѓаат мртвородени деца, пердуви, една диња.
Автобуси проаѓаат како исплашено стадо.
Низ воздухот тече модрата речна тиња.

Еден прозорец се отвора како старо кино:
огледалото на ѕидот во розов пожар гори.
Мажите плачат, куклите пијат вино.
Сонувачите се будат среде купови ориз.

Секоја вистина станува проѕирна како лага.
He е ни на сон ни на јаве она што се гледа:
бере ружи од бавчата уличната вага,
крај ѕидот водат љубов два велосипеда.



",song_kafe_kniga
Анте Поповски,"Драги љубители на книги, денес е Велики Четврток и веќе сме на прагот на најголемиот христијански празник, Велигден. Во таа чест и по тој повод, денес на блогот читаме македонска поезија и тоа токму поврзана со Велигден.",,Спроти Велигден 1979,"Кафе и книги ви посакува прекрасни и топли празници!

Спроти Велигден 1979 – Анте Поповски

Луѓето се враќаа од црква со запалени свеќи,
Ги засолнуваа впазуви ги бранеа од пролетниот
ветар,

Итаа кон своите домови
неизгаснат за да го внесат огнот на второто раѓање.

Христос воскресе, им рече старецот на домашните
А потоа долго гледаше во свеќата што догоруваше
на трпезата
И помисли: меѓу илјадниците свеќи што горат во животот
Има само една вистинска – онаа уште незапалената,
– Врз правот ни.



",song_kafe_kniga
Ацо Шопов,"Целиот свет синоќа беше сведок на тоа како 850 години собрани во едно прекрасно и грандиозно здание отидоа во неповрат. Иако веднаш имаше најави за реконструкција, а и чувме вести дека голем број од бесценетите уметнички дела и артефакти се зачувани, сепак факт е дека никогаш повеќе нема да биде исто.",,Notre Dame,"Пред два месеци
ја прочитав
„Богородичната црква во Париз“ и бев воодушевена од описите на Иго, се заљубив во градбата читајќи ги тие прекрасни описи. Додека ги гледав ужасните слики и видеа од пожарот, цело време во глава ми се вртеше Квазимодо, кој беше прогонуван, отфрлен од сите, изложен на подбив, исмејување и омаловажување, осамен до болка и за кого тие ѕидови беа единствениот извор на мир и среќа, неговото засолниште и заштита од суровиот свет и ужасните луѓе. Цело време во глава ми се вртеше неговата љубов кон камбаните и неговата среќа кога ќе го потегнеше ѕвоното, иако не можеше да го чуе.

Во чест на оваа прекрасна градба, денес на блогот споделуваме македонска поезија, песна на Ацо Шопов, токму во чест на Богородичната црква во Париз, а истовремено, прочитајте го и
овој прекрасен текст на off.net
, повторно поврзан со безвременската книга на Виктор Иго.

Notre Dame – Ацо Шопов

Богохулно, грешно и без срам
сека вечер мислам покрај Сенa:
што би сторил да e Notre Dame
чудом млада и убaва жена?

Да си в Париз, да си тaка сам
и самота така да те кине…
Дал’ и онa, би сакал до знaм,
рaмнодушно мене ќе ме мине?

O не, нема!.. Штом огрее ден
ќе ме втаса крај мирната река:
„Поведи ме во Boulogne i Vincennes,
столетија јас тебе те чекам.”

Како тогаш ќe ce сетам млад,
каква сила и пркос ќе сетам!
И сигурно – и во овој град
јас ќе бидам најнежен поета.

Ho попусто – сонот си e сoн,
a животот други далги влече.
Нема каде: преку Babylone
да одлутам на Pigalle и вечер.

И тргнувам без надеж, без моќ.
Сена плиска под лотките леки…
Барем да сум само една ноќ
едно кубе на нејните плеќи!

(„Слеј се со тишината“, 1955)



",song_kafe_kniga
Блаже Конески,"Пролетта веќе стигна и веднаш се чувствува промена насекаде околу нас. Повеќе сончеви денови, насмеани луѓе насекаде, позитивна енергија во воздухот. Затоа денес на блогот можете да ја прочитате прекрасната песна „Пролет“ од Блаже Конески.",,Пролет,"Пролет – Блаже Конески

Ноќеска слушав песна
далечен топол глас,
утрово сонце ме бакна,
затоа весел сум јас.

Очиве ми се смеат,
како да не бидам луд?!
Од поле децата првпат
донесле врбов цут.

Како да не сетам мака
за твојот поглед и рака!

Спомни ме и ти мене
в срмена пролет и драга –
навечер кога со пупки
се реди твојата снага.



",song_kafe_kniga
Радован Павловски,Театар на мртвите – Радован Павловски,,Театар на мртвите,"Сочувај ме Боже од секакви времиња

Во пауза на времето
драмските умови се преслекуваат
Сите врати и карти им се отворени
та не знаеш во хаосот
која врата кому ќе му се отвори
дали зад затворената врата стои жив артист
или пред отворената врата е суфлерот
што не можевме никогаш да го видиме
а секому од нас
во тишината пред да згасне светлината
во темнината редарот меѓу редовите на публиката
со свеќа му го покажуваше
неговото нумерирано место
Седи во театарот и гледај
што се случува со тебе дома
Стани и ракоплескај на сите страни
Но ако пред очи ти прелета
некоја сцена што си ја сонувал
а на други им се случила
седи плачи и молчи
Во пауза на претставата
Во театарот на мртвите сите сме живи



",song_kafe_kniga
Петре М. Андреевски,"Денес е петок, први март. Почеток на нов месец и почеток на последниот работен ден од неделата. Тоа е доволна причина за радост, убави мисли и читање македонска поезија. Денес се насладуваме со прекрасните стихови на Петре М. Андреевски!",,Ти и јас,"ТИ И ЈАС – ПЕТРЕ М. АНДРЕЕВСКИ

Во твоите предници две близни потполошки,
кoј пат ќе ги испуштам душата ќе си ја изгрешам.

Таму ти трепериш, ваму воздухот те прераскажува
и моите престапни години се под твое влијание.

Tвојот збор е во посета на угнетените народи
и блазе им на ушите што можат да го чујат.

Ти чиниш влези – излези во мојата вртоглавица,
а јас мојот ден го препознавм во твојот.

Ти палиш и гаснеш сегде кај ќе поминеш,
а во мене останува огништето и во мене пепелта.

Јас ти ја будам вечната исхрана,
ти ми ги изветуваш дневните пијачки.

Над воздухот што го издишуваш се караат села и градови
и кој за тебе не ќе дознае ќе остане сирак и сиромав.

Ти си најцелосниот душман на моите душмани
и јас ќе бидам победен од моите омилени слабости.

Така ноќна невестулке, така неискажана капко капинко.
така куршуме што мислиш на моето тело,
а ја гаѓаш и погаѓаш само мојата душа.



",song_kafe_kniga
Анте Поповски,"Денес е 21 февруари, Меѓународниот ден на мајчиниот јазик! Во таа чест, денес на блогот можете да прочитете една извонредна песна од Анте Поповски. Најдобар начин за негување на мајчиниот јазик е преку негување на уметничкото творештво!",,TOHU VA BOHU 2,"TOHU VA BOHU 2 – Анте Поповски

Книгите недочитани,
соништата недосонувани –
тоа ли беше животот?

Секој со своето врзопче време
нагоре-надолу, натаму-наваму,
сè дури не се пресоздадовме себеси
во саркофаг зборови,
во една бела тишина…

Книгите недочитани,
соништата недосонувани,
тоа ли беше животот?



",song_kafe_kniga
Анте Поповски,Денес на блогот една прекрасна песна од Анте Поповски! Да читаме македонска поезија!,,Книга врзана со синџири,"Книга врзана со синџири – Анте Поповски

Велиш: видов книга врзана со синџири.
А луѓето, а дечињата во неа?
Зборовите и буквите? Што прават тие?

Луѓето и дечињата, зборовите и буквите,
запеаја една ноќ сите заедно
и со песната излегоа од книгата.

Низ едни ветришта, низ едни дождови,
се засолнија во земјата,
топла за семе и плодови.

Во книгата остана само зборот
окован
и неколку реда синџири околу него.



",song_kafe_kniga
Ацо Шопов,"Денес е петок, а петок секогаш е прекрасен ден за читање поезија! Денес на блогот читаме македонска поезија и „Седма молитва на моето тело“ од Ацо Шопов!",,Седма молитва на моето тело,"Седма молитва на моето тело – Ацо Шопов

Твојата молбена закана, твојата лукавост нежна
и сите твои слатки измами ги знам.
Дали оваа игра денеска толку ми стежна
па пред тебе до болка и јас се разголувам.

Ти знаеш – на ова место нема никаква трага,
ни хисник овде ни ѕвер некаков мине.
Биди милозлива, биди дарежлива и блага
со ова тело од чекање што гине.

Ова тело личи на жедна суводолица
поцрнета од сонце, испукана од жега.
Ова тело е истрајно и гладно како јаловица.
Биди му родилка, зачни го повторно сега.





",song_kafe_kniga
Коле Неделковски,"Денес е петок, прекрасен ден за споделување македонска поезија. Имаме навистина раскошна и прекрасна македонска поезија која треба повеќе да се чита и да се споделува. Денес на блогот можете да ја прочитате песната „Причинуење“ од Коле Неделковски.",,Причинуење,"Причинуење – Коле Неделковски

Кој ли повте да ми дојде,
кој ми зеде сладок сон,
кој ми таму очи лаже,
кој се метка по тој мрак?
Па и кој ли ветар вее
и ме фрла в силен студ:
дали сенка на див силен
ели страден мајкин лик?
В темен мрак ми умот штука,
чело рони студен пот.
Немам сила… Срце пука…
Еј, ми тежи тешка ноќ.
О ти, моја душо страдна,
О ти, ум мој – пламнат жар,
не се нити сенки вијат,
нити мајкин страден лик,
туку, ах, е прво либе,
сон не знае, гори в жал
гради кине век да скрие –
чека в младост ноќ и ден.



",song_kafe_kniga
Блаже Конески,Денес е (како и секој ден впрочем) прекрасен ден за споделување македонска поезија. Изборот падна на „Лажни пророци“ од Блаже Конески.,,Лажни пророци,"Лажни пророци – Блаже Конески

Ќе дојде време на лажни пророци
што божем во мое име
ќе ве збираат по плоштадите,
ќе креваат врева до небеси,
ќе се бувтаат во градите.
Немојте да им верувате!
Тие мислат само на себеси.
Бес ги распина внатре
душите да ви ги затре.
Тие варосани гробови!
Не да им станете робови!



",song_kafe_kniga
Кочо Рацин,На 25 ноември 1939 година била испечатена стихозбирката „Бели мугри“ на Кочо Рацин. Ова е една од највлијателните стихозбирки и општо книжевни дела во историјата на Република Македонија.,,Денови,"79 години поминаа од нејзиното издание, но нејзиното влијание и актуелност не се намалува, напротив!

Стихозбирката „Бели мугри“ е составена од 12 песни и се фокусира на тешкиот живот, експлоатацијата, желбата за подобро утро, за работниците…

(Првото издание на „Бели мугри“)

Речиси нема човек кој не ги знае (барем) воведните стихови на „Ленка“, „Тутуноберачите“, „Денови“, итн. Целата стихозбирка можете да ја прочитате
тука
.

Во чест на годишнината од објавувањето на оваа антологиска стихозбирка, денес на блогот ја читаме „Денови“.

Денови – Кочо Рацин

Како на вратот ѓердани
ниски камења студени,
така на плешки денови
легнале та натежнале

Денови ли се — денови
аргатски маки големи!

Стани си утре порано
дојди си вечер подоцна,
наутро радост понеси
навечер тага донеси —

ај пуст да е, пуст да би
останал живот кучешки!

Роди се човек — роб биди
роди се човек — скот умри
скотски цел живот работи
за други, туѓи имоти.

За туѓи бели дворови,
копај си црни гробови!

За себе само ’ргај си
за себе маки тргај си —
нижи си ѓердан денови
нижи си алки ковани,

нижи си синџир железен
околу вратот навезен!

",song_kafe_kniga
Ацо Шопов,"Денес е петок, денот кој сите со душа го чекаме, ден кој е прекрасен за читање македонска поезија. Денес изборот падна на песната „Убавината“ од Ацо Шопов.",,Убавината,"Убавината – Ацо Шопов

На Л. Личеноски

Ме прогони како жена блудна,
ненаситна, похотна, осамена.
Ме грабнува во прегратка пламена
неизбежно и со сила судна.

И ме фрла со дланката лесна
в чудна игра, в чудно компонирање,
изгаснувам во грч и умирање
и се враќам в живот како песна.

Па со поглед што блика и зрачи,
потонувам до дно во модрината
и кликнувам пак на убавината:
Прострелај ме со своите лачи!

Прострелај ме, па сè нека стивне
без расудок, без празно умување,
и блесокот на тоа лудување,
само твојот блесок нека вивне.



",song_kafe_kniga
Владо Урошевиќ,"Денес е петок, денес е прекрасен ден за споделување македонска поезија!",,Поети,"Поети – Влада Урошевиќ

По малку смешни
по малку храбри
прекрасно нецелосни
не донесувајќи го одговорот
на сите прашања
заради неколку збора
што не можат да ги најдат
допирајќи на минување
згради што не постојат
продолженија на инаетот
кој некогаш се вика
сон некогаш љубов некогаш поезија
ги берат ретките цветови
таму каде што утре ќе бидат
заедничките неделни паркови

Слика:
Маргарет Дуроу

",song_kafe_kniga
Матеја Матевски,Денес на блогот читаме и споделуваме македонска поезија!,,Дождови,"1. Страв

Пристигаат троми пристигаат уморените коњи на просторот
тој далечен и наслутен шум на заборавениот говор
Тропаат беспрекин сами пред затворените прозорци
изгубено тропаат со нозете тапи без поткови
ти земјо по тебе лизгава и масна земјо мирна
тропаат темно измешани

Каде пред оваа маса пред овој памучен
хоризонт без линии
пред ова темно месо на земјата и ноќта
измешано длабоко месо и густо наеднаш
поплава на очите и на просторите смрт

Каде о каде ти јас ти море шумно и бескрајно
ти монотоно
поле хоризонтално уморено
желно за исправено ветровито разведрување
Каде о каде
ти тесто густо на дождот и земјата
човеку јас
камену во рацете и во очите кал

2. Песна

Од каде о каде доаѓаш ти позната незаборавна
песно ти дете безнадежно ти наивно
стрело од тревите и птицо на калта
сува и бескрајна врвицо низ дождот
врвицо сребрена игрива камењарко
каде ме водиш

Секогаш наслутена во водите и мракот
ти гриво блага гриво груба
нерамнодушно смела
секогаш жилаво месо на земјата и ноќта
гриво остра сабјо немирна на виделото
по сребрената врвица на просторот
како зрак и како светкавица

Па однеси ме па однеси ме велам ти детство
однеси ме ти песно старост вечна и незаборавна
ти најголема илузијо без метафора
прозору неспретно отворен грубо длабок
за сите бои на вечноста

Однеси ме низ овој дожд ти врвицо
за да ме вратиш блага во овој пристан мал
во ова нежно седало на сонот

3. Коњи

Пристигаат троми пристигаат уморените коњи на просторот
(дождови бледи беспатни и неми)
пред јаслите на моите дланови на прозорот

Храно велам хранете се испотени
и влажни од топлата пареа што се цеди
од колковите на ноќта

Игриво зањискајте да вриснеш
скокни ти птицо со заборавените крила
козјонога танчарко кобило преуморена
преку овој прозорец да скокнеме
заедно и во него пак
и секогаш без запирање
по сенестата ведрина на просторот



",song_kafe_kniga
Петре М. Андреевски,Денес на блогот читаме македонска поезија!,,Кукавица,"Кукавица – Петре М. Андреевски

Не можејќи да го заборави
својот убав брат,
убавата сестра се стори кукавица

Кукам со години,
кукам со векови
и никако не можам
да превтасам со кукање.

Само во кукањето
болката ми се одѕива.

Овде насекаде
ко порачано за кукање:
за живите нема место,
а за гробови и кукање
место колку сакаш.

Кукам за да не мислам
дека морам да кукам.

Кукам за моите,
кукам за твоите,
не знам колку браќа
имам за кукање.

Кукам за сите,
кукавичини јајца,
не смеам да заборавам
кај сум запрела со кукање.

Не прашајте зошто
за сите исто кукам,
не знам кој заслужил
повеќе за кукање.

Родот не си го знам,
породот не го познавам.

Кукам и се греам
на црните солзи,
на црното сонце.

Црна и јас таму
на сувите гранки.

Во водата се гледа
дрвото на кое стојам,
но не и моето кукање.

А нема поширока земја
од оваа за кукање,
одовде најдалеку
се слуша кукањето.

На куковден ќе заврши
моето кукање.



",song_kafe_kniga
Гане Тодоровски,Денес е одличен ден за споделување и читање македонска поезија! Изборот падна на „Фуснота без повод“ од Гане Тодоровски!,,Фуснота без повод,"Фуснота без повод – Гане Тодоровски

Ги оставивме мускулите на село,
ги оставивме легендите, ливадите, лошините,
зареците, клетвите, благословиите,
дотековме како пролетен порој — одненадеж,
за да мy станеме квасец на градот,
за да му станеме озон на градот,
за да му станеме фермент на градот,
за да го помакедончиме Скопје —
Ој, Македонијо, малодушна и кибарна,
кај ти е без нас алот!

Дотековме во град по весници, по cтpyja,
пo телевизори, пo стадиони, no кина,
пo бањи домашни, по чисти клозети, по тротоари,
дојдовме за да дринчиме секој први
пред благајните,
дотековме, дотрчавме, доклинкавме, —
Ој, Македонијо, кај ти е без нас алот!

Ој, Македонијо, градска и социјалистичка,
натема ти го селото обескозено,
обезлуѓено, како по чума поморија,
Ој, Македанијо, сo пет епископи
и илјада икони испокрадени,
Ој, Макадонијо со сојузни министри
и судбина на периферија.
Ој, Македоиијо, со јоги душеци, со терени за
скијање,
со пленуми, со црква автокефална,
со тела самоуправни, со штедни книшки,
со приватни земјоделци, со коли половни,
со сметки девизни, со дефицитарно осигурување
со први домати во Републиката,
со четиринаесет академици, со безброј политичари,
со евтин зеленчук, со таан-алва,
со голем број дипломи и со ниски плати,
со две затворени граници, со трета хипокритска
и четврта замислена, —
Ој, Македонијо на конкурси и конгреси,
на два Илиндена и филмови нетитлувани
на македонски, —
О, Македонијо, пленумска, синдикална,
од лани уште синодална, автокефална,
колку ќе биде платен тутунот годинава?
Колку (кредит ќе ветат банките?
Колку ли уште приватни крчми ќе отвориме?
Колку девизи надвор ќе депонираме?

Ој, Македонијо, со голем број неписмени,
со академија на науките и уметностите,
со беспрекорна грижа за народностите,
со мал тираж на весници, со многу пензии,
колку навистина ќе биде платен тутунот?

Ој, Македонијо, кај ти се селата мијачки?
Кај се Помаците? Кај се ветросаа?
Кај се Егејците? Кај се витосаа?
Ој, Македонијо, распослана од Узбекистан
до Анадолија, Канада и Австралија,
од Балтик до Карпатите,
до немај-каде, до глувчина дупка,
до канцелариите на бирократите.
Ој, Македонијо, не пати за Патакос,
многушто уште ќе доживееме!
Ој, Македонијо, пушти го родот нека се растура
небаре семето Хамово, небаре проколнатици.
Живите треба да живеат, мртвите ќе починуваат
а безработните ќе трагат пo работа.
Ој, Македонијо, науми почит кои мртвите,
збери ги коските на своите закубеници,

коските Мисирковите, коските Цепенковите,
коските Ѓорче Петровите,
прибери ги во Скопје,
покpaj Гоцевите, покрај најсветите,
и крени крај нив паметник
на неродениот Македонец —

Ој, Македонијо,
колку ли уште ни треба
за да те домакедончиме!



",song_kafe_kniga
Анте Поповски,Денес е одличен ден за споделување на македонска поезија! Изборот падна на „Македонија“ од Анте Поповски!,,Македонија,"Македонија – Анте Поповски

Еве ја таа проста земја од дволичен камен
и сонце
децата уште незаодени каде откопуваат
лобањи

По градините.
Еве ја таа змеја од пајажина и од води
Мудро слободата кај што ги запишува селските
имиња

Место икони по црквите
И каде летото како судбина
Трае до последниот востанат.
Еве ја таа проста земја од заморено дишење
и од молк

Низ која времето одминува и пак се враќа
Со неа да го сподели лажното траење.
О, еве ја таа проста земја од грч и од чекање
Што ги научи и ѕвездите да шепотат на
македонски

А никој не ја знае.









*
извор на сликата

",song_kafe_kniga
Игор Исаковски,На денешен ден во 1970 година се родил Игор Исаковски еден од најдобрите македонски поети кој за жал нѐ напушти во 2014 година. Во негова чест денес на блогот ја читаме неговата песна „Нека“.,,Нека,"Нека – Игор Исаковски

за тебе, љубов

нека ме растураат виолини
нека ме черечат дувачи
сите оркестри нека ме разнесат
додека песни ти пишувам

очите ти ги пијам како жолчка од свежо јајце

нека ме шибаат ветришта
нека ме полеваат дождови
сите непогоди нека ме снајдат
само песни да ти пишувам

очите ти ги бакнувам како прво изгрејсонце после зандана

нека ме убиваат огнови
нека ме тонат поплави
сите душмани нека ми се најдат
само во увото да ти шепотам

очите ти ги сркам како алкохол од папок

нека ме, нека нè
нека сè, нека е

само очите љубов чувај ги да се напијам



31.03.2009 20:59





",song_kafe_kniga
Блаже Конески,Денес на блогот читаме македонска поезија! Изборот падна на „Татковина“ од Блаже Конески!,,Татковина,"Татковина – Блаже Конески

Со замислени меѓи
сум ја означил својата татковина.
Сум поставил белеги на сите нејзини граници
и на сите стратегиски точки:
на тераси над реки, езера и над морскиот брег
кај што сум седел долго со пријатели
во летни вечери,
при чашка црвено вино.
На пазаришта со раскошни бои и опојни мириси
од есенското обилие.
На планински врвови
кога низ проретчени облаци
се открива поглед во далечни предели.
До кај што сум ја пренесол својата љубов,
дотаму е мојата татовина.
А вие, еј!
На што сте смислиле да ја сведете?!



",song_kafe_kniga
Петре М. Андреевски,"Иако летните одмори полека се ближат кон својот крај, сепак има уште малку време да се искористат летните денови за да се отиде некаде на одмор. Затоа денес на блогот читаме една прекрасна песна „Летување“ од нашиот великан Петре М. Андреевски од неговата најпозната, а нашата најсакана збирка „Дениција“.",,Летување,"Летување – Петре М. Андреевски

Таа ce појавуваше од секаде
и ги соединуваше
бродовите со морето, морето со копното.
На летните спијачи им пушташе бубачка во сонот
и тие од тој ден почнуваа да живеат
со телата дома, a co главите покрај морето.
Ако кажеше нешто требаше сите напамет
да ги учат нејзините зборови,
оти во нејзиниот глас можеше да ce смести
сета моја татковина.
Ако појдеше на пазар
требаше да поскапи зеленчукот,
ако замижеше можеше да ce стемни и на пладне,
ако ce преместеше подалеку
требаше и плажата да ce премести,
ако ce вратеше дома требаше да заврши летото.
Нејзината воздишка беше граница
меѓу раздуваниот жар во јужните овошки
и успаната вода во зимските метали.
Таа беше причина за сите срцеви заболувања,
оти cè беше во движење кај што ce движеше таа.
Поетите пишуваа дека нејзината убавина постои
во сиот народен фолклор
во секој пламен, на секое знаме.
Таа ce појавуваше од секаде
и мојата брсјачка нежност ја споредуваше
со прошетките на војникот
посред друмот од куршумот.



",song_kafe_kniga
Владо Урошевиќ,Денес на блогот читаме македонска поезија! Изборот падна на „Залез во градот“ од Влада Урошевиќ!,,Залез во градот,"Залез во градот – Влада Урошевиќ

На зајдисонце градот страда од губење рамнотежа:
се наведнува по малку секоја улица.
Сенки од смола и стакло врз плоштадите лежат
и децата преку нив играат прескакулица.

Мушички во воздухот: воздухот е пегав.
Пожар во оранжериите. Стакларницата гори.
Еден пајтон напразно низ блесокот бега.
Велосипедистите се само сјајни метеори.

Заоѓа сонцето и градот страда од главоболие:
прозорците ги фаќа маларична треска.
Збива во оган паркот штотуку полиен.
Лековите в аптека како предупредувања блескаат.



",song_kafe_kniga
Раде Силјан,"Денес на блогот читаме македонска поезија, изборот падна на „Лажно време“ од Раде Силјан.",,Лажно време,"Лажно време – Раде Силјан

Си имаме море несолено
Си имаме поле неорано
Си имаме народ за броење
Си имаме жени доилки
Си имаме семе изртено

Сѐ си имаме
И време за распродажба
И деца за прокуда
И сонце што не заоѓа

Си имаме море несолено
Си имаме многу татковини
Сѐ си имаме
А утре
Можеби народ ќе немаме



",song_kafe_kniga
Никола Вапцаров,Денес на блогот една прекрасна песна од Никола Јонков Вапцаров!,,Земја,"Земја – Никола Јонков Вапцаров

Таа земја
сега што ја чекорам
таа земја
в пролет што ја буди југот
таа земјa
своја не ја знам
таа земја
простете е туѓа!
Рано тргам
по фабрички друм.
Безброј рубашки
се тискаат
се ројат.
Слеани сме со раце
со ум
но земјава… сепак не е моја!
Над мојата земја
в пролет сјај се плиска
водопади грмат
од сонце набликнато.
Ја сеќаваш в срце
ти неа за блиска
и гледаш кај скокум
безброј цвеќа никнат.
Над мојата земја
до небото Пирин се крева.
Боровите в бура
илинденски приказни пеат.
Над Охрид модрината
во просторот се слева
а подолу уште
на Егејот далги се леат.
Сал ќе си спомнам
и крвта в миг ќе сјури
вo срцето
кое се топи во спомени нежни.
Мој роден крај! Крај личен.
Лулан в бури
поен со крв
среде витлавици мрежни.



",song_kafe_kniga
Кочо Рацин,"На денешен ден во 1943 година, Кочо Рацин, еден од најзначајните македонски поети, бил смртно застрелан додека се враќал од партизанската печатница од страна на човекот кој чувал стража на пристапот кон печатницата.",,Елегии за тебе,"Смртта на Кочо Рацин не е разјаснета до крај. Според едни извори се вели дека се работи за несреќен случај бидејќи Кочо Рацин поради својата наглувост не го чул повикот да запре и да се идентификува, а според други извори тој намерно бил убиен поради неговите ставови и фактот дека се спречкал со многу помоќни фигури.

Незаборавна е приказната за неговите последни зборови. Имено кога бил застрелан на Лопушник, тој кажал: „Кажете ѝ на мајка ми нека не жали оти сепак ние ќе победиме.“

Тој бил борец и не се откажувал од своите идеали и верувања. Неговата збирка „Бели Мугри“ е едно од најзначајните стихозбирки и дела во македонското творештво. Речиси и да нема човек кој не знае да изрецитира стихови од неговите најпознати песни како „Денови“, „Тутуноберачите“, „Ленка“, итн.



Блаже Конески за Кочо Рацин: „
Во Рацин имаме најиздигнат македонски народен интелектуалец од неговото време, најкултурен наш човек. Тоа што го рекол и како го кажал Рацин за богомилите не можеше да го постигне тогаш ниеден друг македонски интелектуалец. Чест му чини на Рацин дека тој од обичен работник – грнчар со упорно самообразование се издигна така високо.“

Најверојатно никогаш нема да дознаеме што навистина се случило таа кобна ноќ, но со сигурност знаеме дека стиховите на Рацин никогаш нема да избледат и дека Македонија вечно ќе го слави неговото име и неговото творештво.

Денес, во чест на годишнината од смртта на овој великан, на блогот ја читаме „Елегии за тебе“.

Елегии за тебе – Кочо Рацин

1.
Вчера си појдов, наминав
низ таја гора зелена
под тија буки високи
по ќилим сенки широки.

Одев со глава замаен
наведнат, мртов, зачмаен,
одев со грутка на срце
и каракамен на гради.

Деј гиди горо зелена!
Деј гиди водо студена!
Пилците пеат – ти плачеш,
сонцето грее – ти темнеш.

Ако ги криеш коските
на дели млади јунаци
тука што лежат по тебе
за тија темни дубрави –
зошто ги таеш песните?
Зошто по тебе дрвјата
и на дрвјата гранките
и на гранките лисјата
шумолат скришно таговно?

2.
Таму горе на небото
зора руди, земја буди,
ден морави шири крила
и алова точи свила,
таму зора црвенее –
мое срце ми црнее.

Ископајте длабок бунар
извадете ладна вода
натопете лути рани
да не горат, да не болат.

Зоро златно и румено!
Зоро слатка посестримо!
Ти изгреваш на далеку –
да ли еднаш ќе изгрееш
силно, силно, дури милно
над долови и над гори
над полиња и над реки
над мојата татковина?

3.
Два брега – двата стрмнини.
А од брег на брег танок мост.
Под мостот вода морава –
тече и мие ранава.

Тече од векот вековит
и нова и сè понова,
тече, а тука маките
сè стари и сè постари.

Тече и влече со себе
сичко што стои пред неа,
а на брегови животот
чмае у троскот зараснат!

Течи ми водо студена!
Течи си – рони брегови!
Течи – и нам низ срцето
нели и крвта ни тече?

4.
Скотски е, скотски живот аргатски
у темно заѕидан,
до скот сме сниско попритиснати
на овој свет убав.

Кој ни ги скрши белите крилца
крилца на галаби бели?
Кој ни замати извори бистри
извори на души чисти?

И кој раздвои, и кој раздвои
човек од човек со ѕид?
И кој направи, и кој направи
човек на човека роб!

Та човек од човек
да страда
и тегне
и бега
од лулка до гроб!

5.
Ти да знаеш, паметуваш
и ем да си на ум имаш –
работник си – и работник
ти ќе паѓаш и се дигаш.

Луњи ли ќе пусти дојдат
сонце ли ќе јасно грејне –
патиштата, патиштата
пред тебе се на борбата.

Како смртта вечна што е
така борба долго трае.
Но од смртта е посилна
по патиштата борбата!

6.
Исцедете, ограбете
пот и труд и меса голи,
уста пуста затворете
да не каже оти боли.

Очи црни ископајте
да гледајат не давајте,
раци машки прекршете
срце лудо наранете.

Угаснете и светлини!
Мрак да биде – каракамен.

Има, има – в темнината
нешто живо пак да свети:
има болка на душата
има души наранети.

Болка боли – болка гори
болка тече, душа мори.
А болката кога свети –
тешко, тешко, тешко клети!



",song_kafe_kniga
Анте Поповски,"Денес повторно читаме македонска поезија, а овојпат изборот падна на „Секој саме“ од Анте Поповски.",,Секој саме,"Секој саме – Анте Поповски

Има една песна што уште никој не ја чул,
има една песна што уште никој не ја знае,
тиха, црна, морничава…

Има една песна што уште никој не ја испеал
но еднаш сите ние секој саме ќе си ја испееме
секој сами ќе си се – отпееме…

Има една песна која уште никој не ја чул
зашто е тоа само твоја песна.



",song_kafe_kniga
Ацо Шопов,"Повторно е на ред рубриката за споделување македонска поезија. Денес повторно читаме македонска поезија, овојпат една прекрасна, меланхолична песна „Го барам својот глас“ од Ацо Шопов.",,Го барам својот глас,"Го барам својот глас – Ацо Шопов

Го барам својот глас во молкот див на морето,
оно се скаменува.
Во жолтата пустина на есента го барам,
она зазеленува.
Моите раце не се мои раце
(моите раце се прсти на месечината).
Моите очи не се мои очи
(моите очи, очи за далечината).
Мојот збор е тврда вилица на времето
што ’рти по нивјето со заби на семето.



",song_kafe_kniga
Владо Урошевиќ,"Петок е прекрасен ден за споделување македонска поезија, денес изборот падна на една прекрасна песна од Влада Урошевиќ.",,Нерамнотежа,"Нерамнотежа – Влада Урошевиќ

Се наведнува се наведнува нешто без престан
се наведнуваат ѕидови дрвја кули неба
напразно птиците мазниот ветар го гребат
се наведнуваат предели да ти се заврти свеста.

Нерамнотежа владее меѓу ѕвездите во вселената
паѓаат некои не можејќи да го издржат тој напор
се лизга Архимед отпуштајќи го од рацете стапот
се наведнуваат артистите се наведнува сцената.

Цврстите предмети сè уште стабилноста ја чуваат
но достатно е навечер само очите да ги склопите:
и дигалките и нишалата и светилниците и телескопите
се наведнуваат се наведнуваат се наведнуваат.







",song_kafe_kniga
Блаже Конески,"Утре е неработен ден, но сепак денешниот ден мора некако да се протурка. 😀Шегата настрана, денес на блогот споделуваме и читаме македонски стихови, затоа што секој ден е прекрасен ден за споделување македонска поезија.",,Кошмар,"Овојпат изборот падна на „Кошмар“ од Блаже Конески.

Кошмар – Блаже Конески

Што тажно да заспиваш сам
По ноќ на желби и трескот.
Јас таа тага ја знам.
И зошто тогаш сиот баран блескот
И сета веселба барана?
И зошто, повеќе од тоа, благост
Во погледот и зборот наш
За час макар дочарана?
Ах, зошто, зошто?
кога се враќаме ти пак си студна.
Разочарана
Се леди од тебе душава блудна.
Јас сум груб,
Јас сум луд
Од тој студ!
Не, нејќам јас да биде така.
Ме дави сува рака.
Јас страдам дека сум сам,
Во кошмар дека се губам —
А сакам да љубам,
Сакам да љубам!



",song_kafe_kniga
Петре М. Андреевски,"Понеделник можеби и не ни е најомилениот ден поради тоа што мораме да се вратиме на работа или училиште, но за среќа тука се прекрасните македонски стихови кои секогаш ни го разубавуваат денот. Денес изборот падна на „Има денови“ од Петре М. Андреевски.",,Има денови,"Има денови – Петре М. Андреевски

Има денови
кога јас не сум овој овде:
лицето друг ми го носи,
нозете друг ми ги користи,
па дури и моите зборови
некој друг ми ги кажува.
Јас само по нешто слушам
и само по нешто гледам,
а никој не смее да ми каже
зошто сум скаран со себеси.

Има денови
кога небото се шета поземи
и сонцето ми изгрева под колената
и кога јас одам на една страна,
а мојата сенка – на друга.
Тогаш слушам само плач и викоти,
но јас никаде не гледам никој
и никој не ми може ништо.
Само удирајќи така бесно рикајќи,
како дотечена слепа река
што сè пред себе руши и путоши.

О, избегнувајте, ќе ве молам,
избегнувајте ги тие денови
да ме сретнете, да ве сретнам.



",song_kafe_kniga
Ацо Шопов,Денес е Светскиот ден на поезијата. Прекрасна можност да споделиме прекрасни македонски стихови. Денес ја споделуваме и читаме „Ветрот носи убаво време“ од Ацо Шопов.,,Ветрот носи убаво време,"Ветрот носи убаво време – Ацо Шопов

Ветрот носи убаво време.
Вилнее, јачи во нас.
Ветрот носи убаво време.

Убавото е убаво и поминува.
Останува тагата.
Понекогаш она нè обзема полека,
легнува на нашите очи,
и густо напластена
погледот ни го смрачува.
Тогаш нешто страшно тегобно и болно,
нешто големо и наше, непојмливо за другите
нè измачува.

Но некогаш тагата нè докоснува како трепетлика,
како измаглина над жуберлива река
крај која стоиме загледани бесцелно и немо.
Тогаш сите предмети прилегаат на сказна
па велиме: невозможно, колку е сè убаво.

Ветрот вилнее и јачи.
Ветрот носи убаво време.

1957.



",song_kafe_kniga
Матеја Матевски,"На денешен ден, 13 март 1929 година, роден е големиот македонски поет – Матеја Матевски. Во негова чест, денес на блогот можете да ја прочитате неговата песна „Ѕвона“.",,Ѕвона,"Ѕвона – Матеја Матевски

Некаде ѕвони. Некаде далеку ѕвони.
Звуците се бранови на ветрот
низ тревите подгонети.

Некаде ѕвони. Продолжително остро и нежно.
Глуво е сѐ. Сал ритамот
плиска по брегот на железото.

Некаде ѕвони. Шибни ме високо и бездно.
Бегајте низ кавезот звучен
глуво и безнадежно.

Некаде ѕвони. Малечок ѕвонам и врискам.
Сѐ е затворено. Опчинет
за звуците сум виснал.

Некаде ѕвони. Удри ме. Колку сум храбар а питом.
Време, удри и ти по споменот
грубо и незаситно.

Некаде ѕвони. Премногу дамна и сега.
Сѐ боли, небо. По тревата
на звуците познати легни ме.



",song_kafe_kniga
Блаже Конески,"Генерално земено, снегот предизвикува радост кај луѓето. И кај децата и кај возрасните. Има нешто магично во целата снежна атмосфера која предизвикува некакво чувство на мир, хармонија и среќа.",,Снег,"Со оглед на тоа што годинава конечно се израдувавме на снег, денес на блогот можете да ја прочитате песната  „Снег“ на великанот Блаже Конески.

Снег – Блаже Конески

Завева белиот
снег
неколку привични пата.
Долу пред мојата врата
гинат белокрили јата
тихо во спокој мек.

Белиот небесен
снег
реди еднолична сказна,
дека е душава празна,
сама пред осуда мразна –
кажува белиот
снег
.

Шепоти: сам си, сам.
А јас се спремам назад,
нозеве пак да газат
патишта што се мразат –
до денот, што го знам.



",song_kafe_kniga
Петре М. Андреевски,"Денес е 21 февруари, Меѓународниот ден на мајчиниот јазик, а тоа е совршен повод и прекрасен ден за споделување македонска поезија. Денес на блогот прочитајте ги стиховите на великанот Петре М. Андреевски.",,Тешко мене,"Тешко мене – Петре М. Андреевски

Мене да ме нема, тебе што те немам,
тешко тебе, тешко мене:
веќе ми се расипа лицето од плачење,
земјата не може солзите да ми ги собере.
Сега само ноќта ми е доделена,
да бидам светулка што не гледа
дека светлината ѝ служи за гледање,
да знаат сите што знам и што не знам,
да не можам да скријам ништо од никого
и сите да се плашат од мојата вистина.
Тешко кого вистината го лаже,
тешко кому срамот му откажува,
тешко и на тој што нема како
да си ја намали својата тежина.
Сега и сонцето не ми влегува в соба,
оти знае дека и ти не си во собата.
Тешко на куќата што не се одѕива,
тешко и онему што не знае за тешкото,
тешко мене, тешко тебе:
младоста да си ја изминеш,
а староста никаде да не си ја сретнеш.
Веќе сè ми е поместено, преместено,
(ти ме чекаш, а јас никого не чекам)
сè што носам, ќе ме износи,
но тешко тој што има многу тешко
и тешко тој што нема,
тешко кому слободата му ги остава
само нејзините пранги и окови,
тешко мене дури ти ми тежиш,
тешко кога и убавото е страшно.
Што не можам на јаве, можам во сонот
и за мојата тежина и за твојата,
но тешко и онему што има многу за можење.
Пламенот не е само она што се гледа,
па тешко онему што го толкува однатре:
не го запознал горењето, туку тој што гори
и изгорел, се изгорел или слеп се вратил.
Тешко кому жалта му е обврска,
тешко кому не му тежи тешкото,
тешко тебе, тешко мене.



",song_kafe_kniga
Гане Тодоровски,"Денес е петок, прекрасен ден за македонска поезија, па така на блогот можете да прочитате една прекрасна песна на Гане Тодоровски посветена нашиот прерано заминат Тоше Проески.",,Еден човек,"Еден човек – Гане Тодоровски

За Тоше Проески

Има еден има еден
Многу многу многу човек –
Белки цело човештво?!
Чунки живо божество?!

Има еден има човек
Од човека почовек е:
Прецедена човештина!
Препечена убавина!

Топлината на душата
Ти ја дава да се згрееш;
Бистрината на главата
Ти ја дава да успееш…

Тој со зборови те гледа,
Тој со очите ти збори –
Малкузборник – многусторник
Те облекува во грижи.

Го сретнеш ли, ти среќата
За цел живот ќе ја имаш,
Го видиш ли – видовит си,
Го снема ли – тешко тебе!

Има таков многучовек,
Твоето е да го бараш.

",song_kafe_kniga
Ацо Шопов,Денес на ред е македонската поезија која никако не смееме да ја запоставиме. Денес ја читаме „Старо купувам“ од Ацо Шопов.,,Старо купувам,"Старо купувам – Ацо Шопов

Старо купувам, старо купувам,
стари алишта, стари пискули,
старо железо, стари љубови,
старо купувам.
Купувам стари дребности,
непотребности,
чевли излижани, ризи износени,
среќи одсреќени,
старо, старо, старо купувам.
Купувам стари секидневности,
мали и големи ревности,
стари елеци во долапите,
стари котли на огништата,
стари саѓи на совеста,
стара ’рѓа на соништата.
Старо, старо, старо купувам.
Купувам стари секидневности,
мали и големи ревности,
стари љубови, стари среќи, стари гревови,
купувам стари радости, стари младости,
старо, старо, старо купувам.
Старо купувам, старо купувам,
стари алишта, стари пискули,
стари надежи, стари љубови.
Купувам стари секидневности,
големи и мали здодевности,
стари грижи, стари патила,
стари гревови, стари чесности.
Старо, старо, старо купувам,
стари среќи, стари љубови,
стари радости, стари младости,
купувам стари алишта.
Старо, старо, старо купувам,
старо за нови сврталишта.



",song_kafe_kniga
Никола Вапцаров,Денес повторно на ред е споделување на прекрасна македонска поезија. Изборот падна на „Проштално“ од Никола Вапцаров.,,Проштално,"Проштално – Никола Вапцаров

На жена ми…

Понекогаш ќе идам в твојот сон
ко нечекан и далек гост…
Ти, не ме оставај на патот, вон,
Од порти истај го лостот!

Ќе влезам тивко, кротко ќе си седам
Крај тебе, в мракот втренчен, да те гледам сам!
И кога наситен ќе запрам да те гледам,
Ќе ми те бакнам и – ќе заминам.



",song_kafe_kniga
Богомил Ѓузел,"Никогаш не е доста од македонска поезија. Секој ден е прекрасен ден за споделување и читање македонска поезија. Денес изборот падна на „Твоите пет минути“ од Богомил Ѓузел, исклучително прекрасна песна!",,Твоите пет минути,"Твоите пет минути – Богомил Ѓузел

Постојат пет минути во некој час
што не можеш да ги издржиш, а мораш –
би излегол надвор, би врескал, би се смеел
но не смееш поради другите или поради себе

место тоа седиш в училница грицкајќи нокти
чекаш на ред, маршираш во строј спиејќи
се возиш во автобус како во вселенска кабина
палиш уште една цигара на некој состанок

а тој се одолжува зад таа цигара и другата
и петте минути стануваат цел час
часот ден, денот месец, година итн.
дур не ти се убие желбата да врескаш и плачеш

а кога конечно ти успева да излезеш незабележано
во тебе сепак сите одеднаш се вртат
како да си излегол од нивните животи
а не само од својот.



",song_kafe_kniga
Петре М. Андреевски,Денес е прекрасен ден за споделување македонска поезија. Денешниот избор е „Петто писмо“ од Петре М. Андреевски.,,Петто писмо,"Петто писмо – Петре М. Андреевски

(
Од циклусот
Пет љубовни писма
)

А те барав во учебниците, те барав низ вековите,
во заседите на ветрот, во прангиите на зимите,
во неразбраниот срам на хоризонтот пред зајдисонце,
во неразбирливиот копнеж на ракатката – тутун,
што се дипли и оддиплува меѓу прстите,
во раскуќената светлина од слепите и мртвите,
во рамнотежата меѓу минатите дни и идните ноќи,
во ропството на душата од дувачите на стакло.
Те барав во нагласокот од непознатите јазици,
во отседланите вечери и празните постели сред поле,
во вчудовидената јаглика на увото на билјарките,
во интерпункцијата од говорот на уплаканите деца.
Те барам во жестоката можност за обединување
на мојот раштркан народ,
во стракот киселица, во неупотребениот воздух,
што ги караше и миреше соседните села,
покрај наковалните од жешките и женски пладниња
меѓу овошките упатени кон својата сезонска цел,
во иглата што го зашиваше темното и светлото.
Те барав, наслушнувајќи го подземното тапанче
што беше срцето на успаните жетвари.
Те барав зад небото, во небеските кртечини,
во непрочитаниот струјомер од угаснатата светулка,
во атентатите од моите луѓе на моите луѓе,
во непроучената постојаност на страните од светот,
непроучена, а разбрана како постојана денгуба.
Те барав во незавршениот страв на ѕвездата што паѓа,
не можејќи ништо да допре во просторот.
Те барав, те барав, во сè и сешто,
Те барав, а барајќи можев само да те сретнам,
но не и да те најдам, но не и да те најдам.

",song_kafe_kniga
Гане Тодоровски,Делнично будење на градот – Гане Тодоровски,,Делнично будење на градот,"Наутро, катаутро, вријавец, по улиците,
се запоточува река од луѓе,

отспани, недоспани, зловолни, шеговити,
гладни, појадени, намирисани, небричени,
добродушни, немиени, потстрижани, болни,
куци, мамурни, брзоплети, тажни,
кашличави, песнопојци, доодени,
Па,
исчезнуваат како во тло песокливо
бргу-бргу некаде помеѓу 6-те и 8-те часот.

Почнува делникот еднолично и ненаметливо
како најпозната но сепак пријатна мелодија!

Секој кон своето:

Пожарникари, милиционери, гинеколози,
свештеници, семкаџии, келнери,
улични метачи, народни пратеници, студенти,
инкасанти, столари, продавачи, ѕидари,
софисти, спортисти, адвентисти,
мизантропи, крадци, писатели,
медиокритети, нарциси, хипокрити,
филистри, дрдорковци, шмеќари,
доброволни дарители на крв и латентни убијци,
есеисти, голмани, композитори,
неротки, сифилисти, филателисти,
конјуктуристи, кондуктери, проститутки,
судии, дреари, прекупачии, еквилибристи, директори,
вратари, телефонисти,
секој ден тие па тие,
секој ден тие па тие,
– едни та исти,
едни та исти!



",song_kafe_kniga
Ацо Шопов,"Секогаш сум била од оние луѓе кои ја сакаат тишината. Секогаш сум се согласувала со ставот дека тишината може да говори погласно од илјадници зборови. Понекогаш тишината е она што ни треба, а понекогаш тишината е она што нѐ издава.",,Во тишина,"Во чест на прекрасната, а понекогаш меланхолична тишина, денес на блогот ја споделуваме прекрасната „Во тишина“ од Ацо Шопов.

Во тишина – Ацо Шопов

Ако носиш нешто неизречено,
нешто што те притиска и пече,
закопај го во длабока тишина,
тишината сама ќе го рече.



",song_kafe_kniga
Игор Исаковски,"Дојде есента, а со неа и меланхолијата, дождот и сѐ поголемата желба да се чита поезија. Некако во доцните вечерни часови најмногу прилега да се чита прерано заминатиот Игор Исаковски, кој со своите искрени стихови и прекрасна поезија размрдува по нешто во сечија душа.",,Ноќта добива крилја,"Ноќта добива крилја – Игор Исаковски

ќе се сретнеме малку пред полноќ,
за мирно да го пречекориме прагот:

ми ја држиш дланката…
одиме низ тесни калдрмисани улички,
од некаде навева звук на кларинет:
месечината се бои портокалово, тебе ти руменеат усните.

го одлагаме бакнежот, ноќта добива крилја…



14.07.2012, 23:44

Извор.

",song_kafe_kniga
Блаже Конески,"Есента веќе дојде на голема врата и за многумина, ова е најубавото годишно време. Пеколните температури се зад нас, а на сцена стапуваат прекрасните и топли џемпери и долгите ветровите и дождливи ноќи кога стуткани во јорган читаме книга додека пиеме кафе, чај или топло чоколадо. По тој повод денес на блогот песната „Починка“ од Блаже Конески која во себе некако како да носи дел од таа есенска меланхолија.",,Починка,"Починка – Блаже Конески

Есенва е мирна, просветлена сета.
Човек сака негде далеку да шета.
Убавино, ти ме заморуваш веќе.

Сè ќе минам кое со возбуда мами.
Има такви места каде што сме сами.
Убавино, ти ме заморуваш веќе.

Смирноста е мудра, страсноста е глупа.
Ќе седнам во паркот на некоја клупа.
Убавино, ти ме заморуваш веќе.

И долго ќе седам, со цигара во рака.
Вечерта што иде ќе ја чекам така.
Убавино, ти ме заморуваш веќе.

(Сликата е дело на
Мики Такахаши
)

",song_kafe_kniga
Блаже Конески,Убавите жени – Блаже Конески,,Убавите жени,"Убавите жени во мојот народ
тие брзо прецутувале
како цут од кајсија
како мајски јоргован.
О неправда!
Тие им припаѓале на неизбрани мажи,
нивните коси дење сплетени во прцлиња
ноќе распуштени по градите и колковите.
Нивниот постап на препелица
набрзо го сопинала унечка,
нивната младост поминувала
како мирис на липа што го одвева ветрот.
Набрзо тие седнувале на порта
со наведната глава и издадени коленици,
со нечујна издишка.
Убавите жени, несреќните жени
тие брзо прецутувале
како цут од кајсија
како мајски јоргован.



",song_kafe_kniga
Петре М. Андреевски,"Денешниот дождлив и бавен ден кај многумина предизвикува романтично расположение. Во таа насока, денешниот избор за македонска поезија на денот падна на прекрасната песна „Тркалезни форми“ од великанот Петре М. Андреевски! Уживајте!",,Тркалезни форми,"Тркалезни форми – Петре М. Андреевски

(
Пофалба на жената
)

Тркалезни ти се очите
и местата од кај што ме гледаш,
управувајќи со моите движења.

Тркалезна ти е устата
што ги оданочува зборовите
и што ја прославува насмевката.

Тркалезни ти се рамената
и тркалезен ти е вратот
што е единствено скеле од каде
сета татковина е видлива.

Тркалезни ти се дојките
што се подвижни камбанарии
и подигнати пушки од заседа.

Тркалезни ти се брадавиците
и медното саќе на нив
и млечниот рудник, првата почва,
првата средба со исхраната.

Тркалезни ти се слабините,
тркалезно што се шират,
рамномерно што се враќаат.

Тркалезна ти е половината
и ветрот што се врти околу неа,
како колцето околу оската,
како преѓата околу вретеното.

Тркалезен ти е папокот
што е лузна на раѓањето
и сеќавање на точката
откај што тргнал животот.

Тркалезни ти се колковите
од кои се одбива светлината
што е единствено вратниче
за во мракот и за в помрачина.

Тркалезни ти се колената
што ги чекам да ми проговорат
и тркалезни ти се петиците
што те одделуваат од земјата.

Тркалезна ти е прегратката
кога ме љубиш, кога те љубам
и тркалезна ти е солзата
кога од мене се разделуваш.

Тркалезна ти е трпезата
на која ручаш и вечераш,
а и лебот и садовите,
ко трпезата се тркалезни.

Тркалезно ти е јаболкото
што го честиш со устата
и тркалезно е виножитото
во лубеницата што ја отвораш.

Тркалезна е водата
што ја зафаќаш со грстите
и водата кога ти прави место,
помагајќи ти да се искапиш.

Тркалезно е и семето
што го засејуваш во нивата
и тркалезен е надолу патот
по кој слегува неговиот корен.

Тркалезно е сонцето и сончогледот
што изгрева заради тебе,
заради твоите тркалезни форми
без кои и јас не знам кај би гледал.



",song_kafe_kniga
Гане Тодоровски,Денес е 8. Септември – Денот на независноста на Република Македонија!,,Нашинска,"Да ни е жива и здрава нашата држава, долговечна и просперитетна! Во чест на празникот, денес на блогот прекрасна македонска поезија. Со оглед на денот и поводот, изборот падна на „Нашинска“ од Гане Тодоровски!

Честит 8 септември!

Нашинска – Гане Тодоровски

Да ни е да сме доста
колку за да се разбистри небото
над Бистрине, Корабине-

Да ни е да сме доволно
колку за да се довардиме
покрај Вардарине и Струмине –

Да ни е да сме мерата
колку за да се прелееме
од колено во колено до крај истрајвекот-

Малцичка сме ли ете па што
малцичка божем а веќе со векови
по стопати по севезден нè пребројуваат

Но ние сме како што сте како што се
И покрај сè и покрај сè
колку сме толку сме токму сме!



",song_kafe_kniga
Анте Поповски,Секој ден е преубав ден кога станува збор за споделување македонска поезија! Денес на блогот можете да се опуштите и да уживате во македонски стихови. Изборот падна на „Од сина тишина зборови“ од Анте Поповски,,Од сина тишина зборови,"Од сина тишина зборови – Анте Поповски

Од сина тишина создавав зборови
и од зборови Те создавав Тебе
Те поведов низ младоста, низ цел живот
една по една да ги собираме трошките
на кои постапно се распаѓавме.

Сега, легнувајќи во самите корени
на новиот век
се загледуваш во мене
и ги згаснуваш една по една
ѕвездите во моите очи.
Така, обезѕвезден, влегувам во предел
на света бессоница,
во предел на морничав студ.

О, поезијо, девојко со вкус на вечност.



",song_kafe_kniga
Игор Исаковски,Среда е прекрасен ден за споделување на македонска поезија. Се надевам дека ќе уживате во денешниот избор од поетот кој за жал прерано нѐ напушти!,,"Кршење, прекршување","Кршење, прекршување – Игор Исаковски

моментот кога се прекршуваш
низ себе: како бои од виножито
низ призма, како звук на стакло
врз мермер. боли моментот, доаѓа
ненајавен а очекуван. и ти доаѓа
да пееш, да се смееш, да танцуваш,
да не мислиш на себе додека
се прекршуваш.

па го фаќаш првиот воз
кон заборавот, со карта
во еден правец, без багаж.
би сакал да мислиш – без багаж.

пејзажите низ кои поминуваш
се совршени огледала на твојата
појава, на твојата душа, на твојот
божем незаинтересиран лик.
те клопоти возот, до првото
пристаниште: морето те повикува
со својата занесна бескрајност.

низ прекршувањето
на морските капки
гледаш виножита;
некаде далеку татни,
небото се крши.



",song_kafe_kniga
Гане Тодоровски,Скица за првото писмо до Ема Гермова – Гане Тодоровски,,Скица за првото писмо до Ема Гермова,"Родена за да се родиш на мојот љубовден
И прв и последен, јас Те именувам МОЈА!
До тој ден те прижелкувам по севезден
И дните стопати до прекапнување ги бројам.

I love You, Я люблю тебя, Ich liebe Dich,
Како ли уште треба да речам дека Те сакам?
Колку е збунет овој недовршен стих
Пред една чуденка, пред молкот на саканата!

Зборот го болувам, болот го зборувам,
Не го преболувам, не го прегорувам,
И ќе ме сотрат еден ден чинам
Или убавите жени или лошите вина.

Малку ни остана за да младуваме
Песно, ко најверен пес што ме пазеше
Од сите јадови што ги јадувавме
И од радостите што ги радувавме
Ние – непобедниците непоразени!

Зборови скудни, вие предавници мили,
Речете и:
За Тебе сме сочувани низ сите Харибди и Сцили
Во чувствата на оној што треба да е твој,
Твој во најсвидните денови неспокој.



",song_kafe_kniga
Петре М. Андреевски,"Денес е прекрасен ден за споделување поезија, особено кога станува збор за Петре М. Андреевски! Уживајте! ❤",,Прво писмо,"Прво писмо – Петре М. Андреевски

(Од циклусот
Пет љубовни писма
)

Ништо не е повидливо
и ништо не е поприсутно од твоето отсуство:
ни детските шепоти што ги откривав
во сеидбите на дождовите,
ни закажаната бура во пајажините
од крајпатните меанчиња,
ни воздушните патишта, осветлени од ластовиците
ни она што добива форма само во мојот слух,
ни мојот слух додека во него задоцнетиот штурец
го навиваше својот ноќен часовник,
ни родилните маки на фрленото семе,
ни разгорениот пожар на главата од петелот
додека бега од сенката што слегува од небото,
ни просторот што ми остана меѓу твоите раце,
меѓу твоите два припека,
ни змијата што го возбудува врвот од житата,
ни снежните намети и налети во афионовите полиња,
ни пламенот што надојдува, како есенска магла,
во низата од пиперките,
ни љубовта и омразата меѓу клучот и катанецот,
ни притаената светлина во купениот кибрит;
ништо не е повидливо од твојата трага
пред мене и зад мене, со мене и во мене.



",song_kafe_kniga
Блаже Конески,"Денес на блогот повторно прекрасна македонска поезија. За поубав ден, денес изборот падна на „Себесоздавање“ од Блаже Конески.",,Себесоздавање,"Себесоздавање – Блаже Конески

Така, со заемни ситни притворства,
за да се покажеме,
сигурни дека ќе минеме неоткриени,
го градиме ние ден за ден,
дури со години,
подобриот дел од себеси.
Потоа како лута зима
неочекувано вистината доаѓа
и останува
да виси во воздух
уште малку,
призрачна,
таа наша лична зграда.
Урнат е нашиот привид.
Доцна
да се измислуваме наново.



",song_kafe_kniga
Славко Јаневски,"На 16 јуни 1943 година, кај селото Ваташа, 12 младинци биле стрелани од страна на бугарската војска, под изговорот дека им помагале на партизаните. 12 млади луѓе го загубија својот живот и тие се само уште една страница во тажната македонска историја.",,Цветови,"Во нивна чест, Славко Јаневски ја пишува песната „Цветови“, која мене лично ми е една од најдрагите и најтажни македонски песни. Затоа и денес изборот за македонска поезија, падна токму на цветови. Имено, подолу можете да ја слушнете и песната „Цветови“ од Зафир Хаџиманов. Тој ги претвора овие стихови во музичка композиција, чија музика е подеднакво тажна како и стиховите.

Цветови – Славко Јаневски

В Тиквешко негде, в некое село,
кај в слана тивко венеше цвете,
– убија дете.

Последна солза од око капна…
кога на ридот есента стапна,
в крви се изми утрото бело.
И кога в зраци челикот светна
последна мисла ко птица летна:
„Мајка ми сама остана в село”.

О, детски очи!
Криевте в себе небесно катче…
Румено крвје течеше в жили
в радост без почин…

Кај око детско натопи земја
гороцвет никна, разлиста пролет,
кај крвта врела растопи слана
црвена роза закити поле.

Мајската роза и цветот модер
в миризма молат:
„Закити, друже, огнена пушка
со цвеќа млади,
па напред појди и други деца
брани со гради”.

В Тиквешко негде, в некое село,
кај в слана тивко венеше цвете,
– убија дете.



„Цветови“ – Васил Хаџиманов

",song_kafe_kniga
Цане Андреевски,"Еден читател на блогот реши да сподели македонска поезија која му се допаѓа и мисли дека треба да биде на блогот, па затоа денес и ја споделувам оваа прекрасна песна од Цане Андреевски. Доколку и вие имате идеја или желба да видите одредена македонска песна која ви се допаѓа, слободно можете да ми пишете!",,Човек седи крај езеро,"Уживајте во македонска поезија и имајте убав ден!

Човек седи крај езеро – Цане Андреевски

1.

Оставете ме само за миг
сред ова сино поле неорано,
над кое кружат бели птици
како нени очи на небото.

Тука денот е син
и дождот златен врне.
Оставете ме тука сам
во оваа течна градина
што зрее под сводот на
тишината.

Овој дожд ми мириса на празник
кога просторот се населува во
нашите очи
па ги урнува ѕидовите на видот
и очите ги претвора во љубов.

Однесете ги чекорите на јавата
и оставете ме тука сам,
зошто јас имам очи
што како дланки му се подаваат
на овој дожд
и растат од неговиот допир топол
и дишат со дахот на приците
за да го прегрнат светов.

2.

Те слушам, о езеро, те слушам,
отвори ги сончевите порти
о рамницо залелеана
и нежна насмевко на ридиштата
отвори ги сончевите порти.

Чукам во твоите порти што ги
делат
пчелите на сонот од осите на
јавата
ја свлекувам облеката за лажни
свечености
и ја оставам пред твоите порти,
о езеро, отвори ги сончевите
порти.

Ме домами
ти стрело за мојот страв,
ти брану за мојот немир,
ти лебу за мојата глад,
ме домами ти лето за мојата
љубов.

И ете, дојдов гол како стебло
да бидам живо стебло
во твојата залелеана рамница,
бела латица
во твојата насмевка.

3.

Тука мојот глас е семе
што ќе роди стебло ново,
и мојот вид е поле
богато со мудра љубов.

О, езеро,
твоето лето ми влегува во грлото
не како сон,
туку како пчела на сонот
што лебдее меѓу цветовите и
плодовите
и го осмислува својот краток пат.
Твоето лето чекори по видот мој
и пее во стеблата на љубовта
што плод сочен држат.

Веќе е пладне и гласот свој го
слушам.
Езеро, го најдов својот глас
во синилото на твојата градина
што дише под златниот дожд на
летото.

Веќе е пладне и видот свој го
најдов
во очите на љубовта узреана на
твојот брег.



",song_kafe_kniga
Ацо Шопов,Утре – Ацо Шопов,,Утре,"Да, се мина веќе и свршено се’ е.
Се’ ко молња денес згасна во темнината.
Пa ceгa сум море каде пустош тлее
и солза сум само в зеница истината.

Можеби за болот друго срце треба
и тагата да е лач на месечината,
можеби јас нема да се најдам себе,
можеби … Ho слej сe, слej ce co тишината.

И заборав утре кога ќе ме скрие
и сто сонца светнат над нас во висината –
во моите очи еден зрак ќe бие,
една жива струја и дах на вистината.



",song_kafe_kniga
Ацо Шопов,Кога ти е најтешко – Ацо Шопов,,Кога ти е најтешко,"Кога ти е најтешко, кога ти се чини
дека гласот ти е крик, а погледот – молење,
загледај се, нурни се во водите сини,
ај, во таа свежина, во тоа шумолење.

Ќе сетиш со длабок здив
сила и смирување.
погледот ќе блесне жив,
жив од подмладување.



",song_kafe_kniga
Анте Поповски,"По повод 21 март, Светскиот ден на поезијата, денес на блогот можете да прочитате македонска поезија. Иако се разбира дека не е потребен повод за да се споделува македонска поезија, бидејќи таа треба секогаш и секаде да биде споделувана, сепак нема поубав начин да го одбележиме Светскиот ден на поезија од тоа да споделиме македонска поезија. За денес изборот падна на Анте Поповски и „Две тишини“.",,Две тишини,"Две тишини – Анте Поповски

Ти конечно ме бакна,
и како и овие дождови и секавици,
како и овие ветришта,
ме окова за себеси,
и тоа што веќе меѓу нас се случи
сега и Бог – господ
не може да го спречи.
Но, каде си?
Ти и не знаејќи околу мене
насели две тишини:
една мала, во која те сонувам
и чекам, и една голема
во која исчезнувам.
Твојот заборав и моето заминување
сега и сам Господ – бог
не може да го спречи.



Share this:
Click to share on X (Opens in new window)
X
Click to share on Facebook (Opens in new window)
Facebook
Like
Loading...
Related

",song_kafe_kniga
Матеја Матевски,Целиот живот ми се спомените – Матеја Матевски,,Целиот живот ми се спомените,"Што ми е грижа што било лага
и каде водела измамна трага?
Целиот живот ми се спомените

И за преоценка да дошло време
не може никој нив да ми ги земе
Целиот живот ми се спомените

По моја волја тие се редат
и илузиите нешто да вредат.
Целиот живот ми се спомените.

Јас сам над нив само над нив со власт крајна
создавам со нив родина тајна.
Целиот живот ми се спомените.



",song_kafe_kniga
Петре М. Андреевски,"21 февруари е Меѓународниот ден на мајчиниот јазик. Нема поубав начин да го одбележиме овој прекрасен ден со македонска поезија и тоа со песна од големиот Петре М. Андреевски, која морам да признаам дека мене ми е една од омилените. Уживајте во „Умилкување“ и како бонус на крај погледнете го прекрасното емотивно рецитирање на Владо Цветановски!",,Умилкување,"Умилкување – Петре М.Андреевски

Ќе ги отпретам сите горештини од твојата глава,
ко суво дрво на сува рида реките ќе ги заковам.
Ќе те претплатам на вечна љубов и вечни времиња
ќе те љубам и губам и во пости и пред гости
само да ме сакаш.

Ќе ги поткупам сите човечки сетила и патила.
Сите светлосни преѓи пресијазол ќе ги врзам,
сите денови и ноќи на својот почеток ќе ги вратам,
ќе ти дадам сè што е солено и молено
само да ме сакаш.

Ќе спијам во движење, сенката своја ќе ја прескокам
ќе ги затнам сите извори, сè што гори ќе отворам.
Ќе направам да не се знае кај е лево и десно,
ќе ти наберам ѕвезди, ќе ти влепам шлаканица
само да ме сакаш.

Ќе ги шпионирам сите крадци на твоите часови.
Ќе ги исфрлам од употреба страните на светот
и светот, по црна ноќ, одмижанка ќе го истрчам
и ќе те фалам и кудам под сите небеса
само да ме сакаш.

Кај ќе стасам ќе разделам топло од студено,
на шеќерот ќе му забранам да се споредува со тебе,
не ќе оставам растојание што ќе биде меѓу нас,
со ова што го велам и слепо и глуво ќе исцелам
само да ме сакаш.

Погледнете го и видеото:

",song_kafe_kniga
Гане Тодоровски,Сонет – Гане Тодоровски,,Сонет,"Можеби си спомен, нечујно што минал
Низ моите мечти, оставајќи трага?
Можеби си зборот јас што сум го скинал
Од усните свои, низ насмевка блага?

Можеби си сенка што во ноќта сина
Одмина без “
збогум
“, недофатена, драга
Или: крик на страдник безгласно што зинал.
Или: лик на свидна, неплакана тага?

Остани за навек Моја, Една, Блиска.
Биди само име в занес што се блада,
Биди песна звучна што низ солзи плиска.

Остани за навек далечна и нема.
Биди вечен гост на срцето што страда,
Од кај не ќе може никој да те зема!!!



",song_kafe_kniga
Петре М. Андреевски,Ако не си ти – Петре М. Андреевски,,Ако не си ти,"Доближи се слико на светот од едниот до другиот крај
и по бојата на твојот фустан ќе погодам
како ќе изгледа времето.
Инаку во чија глава би ме темнело
и во чија соба би ме разденувало,
ако не си ти.

Зборот мој внесува поголем простор во помалиот
и јас постојам само онаму кај што и ти постоиш.
Оти никогаш досега не сум поминал
онаму кај што ти не си била.
Затоа не знам кого би го мразел и кого би го сакал,
ако не си ти.

Навечер ја вадам мојата куќа од твојата куќа
и светлото на инсектот од незнајните гласови
што ги `рѓосуваат машините во пчелите.
И пак не знам каква ракија би пиел
и кој со мојот сон би спиел,
ако не си ти.

Што не може да каже земјата му го порачува на растението,
додека јас со туѓо лице те пронаоѓам,
а со твоето те губам.
И додека насекаде се распрашувам
на кој крај од светот
би се разминувале денот и ноќта,
ако не си ти.

Доближи се како цветот што има корен на небото
и по бојата на твојата уста ќе погодам
во кој овошен плод ќе заврши летото.
Инаку кој дури зборува ќе го отвара кафезот
за да ја пушти птицата што го збогатува воздухот,
ако не си ти.





",song_kafe_kniga
Славко Јаневски,Танчерка на дланка – Славко Јаневски,,Танчерка на дланка,"Не плаши се, дојди,
има во тие зглобови сешто:
моето бездно од нив, слушаш
небитници темни ти нуди,
моето смеење на нив
крвави кули до сонцето крева,
моето чекање под нив
огнови разбранува лоши.
Те чека, те чека тоа горење
да изгориш, да се витосаш или да пораснеш
за едно сеќавање во црно.
Дојди, свои сме, јас – глад
и ти прекор, обајцата до корен
она што сме.



",song_kafe_kniga
Петре М. Андреевски,"Денес е последниот ден од ноември, а времето надвор е навистина прекрасно. Сонцето во комбинација со свежото ветре е навистина романтично, па и затоа најсоодветно за споделување на прекрасни македонски стихови. Денес изборот падна на „Првата разделба“ од легендарниот Петре М. Андреевски. Уживајте! Ви посакувам прекрасен, романтичен, сончев ден!",,Првата разделба,"Првата разделба
– Петре М. Андреевски

Возот се задеваше со предишените полиња,
жеравите се престројуваа над мојата глава,
но во сè што ќе видев, во сè што ќе помислев,
во сè што ќе допрев беше и таа замешана.

Оставен, како развенчана змиска кошула,
ги колнев сите краишта што нејзе ѝ ги посветив
и сите нови места што ме среќаваа без неа.

Ушите ми гореа за да знам дека ме споменува,
но сетилата му се противеа на придојденото време
и тој ден траеше подолго од сите минати години.

Колку ја барав подалеку, толку поблиску ја пронаоѓав
(како што можев да ја изгубам и кога ја држев за рака)
и солзата што подалеку кај неа се растураше
во мене веќе почнуваше да се збира и составува



",song_kafe_kniga
Владо Урошевиќ,Тајната на сонувачите – Влада Урошевиќ,,Тајната на сонувачите,"Сламки имаат в коса.
Низ огромните ноќи патуваат.
Една кутија со себе носат
и од секаков допир ја чуваат.

Кој е нивниот дом? И каде?
Нивната патека не е измината.
Молчат тие како земјотресот гладен
во срцето на планината.

Со тајната на кутијата
напразно сепак ќе се мачите.
Спијачите си спијат
сонуваат само сонувачите.



",song_kafe_kniga
Гане Тодоровски,Денес на блогот можете прочитате прекрасна македонска поезија и тоа од великанот Гане Тодоровски! Уживајте во прекрасните стихови!,,Биографија,"Биографија – Гане Тодоровски

Се родив
Тоа е совршен факт.
Живеам доста
Тоа е веќе непорекливо.

Кому му требам
Секој е должен сам да знае.

Пречам ли некому
Нека ме одмине.
Премногу е непожелно
Да бидам одбран за враг.

Вражја е живеачката,
А јас сум рековме нејзин факт.

Ќе умрам колку за доказ
Дека навистина сум живеел.



",song_kafe_kniga
Константин Миладинов,"Во чест на 8 Септември, Денот на независноста на Македонија, на блогот може да ја прочитате „Т’га за југ“ од Константин Миладинов! Честит 8 Септември, за многу години!",,Т’га за југ,"Т’га за југ – Константин Миладинов

Орелски крилја как да си метнех,
И в наши ст’рни да си прелетнех!
На наши места ја да си идам,
Да видам Стамбол, Кукуш да видам,
Да видам дали с’нце и тамо
Мрачно угревјат како и вамо.

Ако как овде с’нце ме стретит,
Ако пак мрачно с’нцето светит
На п’т далечни ја ќе се стегнам
И в други ст’рни ќе си побегнам,
К’де с’нцето светло угревјат,
К’де небото ѕвезди посевјат.

Овде је мрачно и мрак м’ обвива
И темна м’гла земја покрива:
Мразој и снегој и пепелници,
Силни ветришча и вијулици;
Околу м’гли и мразој земни,
А в гр’ди студој и мисли темни.

Не, ја не можам овде да седам,
Не, ја не можам мразој да гледам!
Дајте ми крилја ја да си метнам,
И в наши ст’рни да си прелетнам:
На наши места ја да си идам,
Да видам Охрид, Струга да видам.

Тамо зората греит душата
И с’нце светло зајдвит в гората:
Тамо дарбите природна сила
Со с’та роскош ги растурила:
Бистро езеро гледаш белеит
Или од ветар сино – темнеит;
Поле погледниш или планина,
Сегде божева је хубавина.

Тамо по срце в кавал да свирам,
С’нце да зајдвит, ја да умирам.

(Сликата е преземена од
republika.mk
)

",song_kafe_kniga
Блаже Конески,"Со оглед на тоа дека неделава е некако во знакот на поезијата поради Струшките вечери на поезијата, а и петок е одличен ден за споделување поезија и инспирација, денес на блогот можете да ја прочитате „Преживување“ од Блаже Конески!",,Преживување,"Се работи за инспиративна песна, со многу убава порака, која е совршена за овој петок.

Ви посакувам убав петок и уште поубав викенд!

Преживување – Блаже Конески

Какви порази сме морале да издржиме,
какви срамови,
какви поруги.
Боже, умот дури ми се свртува!
Ни помагало нешто, нè крепело нешто,
некаква смешка, некаква површност, –
и по сето тоа
во нас
некаква надеж, некаква желба,
некаква скриена смисла
безрасудно
пак изртува!



",song_kafe_kniga
Петре М. Андреевски,"Денес на блогот можете да прочитате прекрасна македонска поезија. Со песната на Петре М. Андреевски, „1903“ блогот го одбележува Илинден, еден од најголемите македонски празници.",,1903,"Да ни е честит Илинден! Да не ги заборавиме луѓето кои ги дале своите животи за нашата слобода!

Да ни е жива Македонија! За многу години!

1903 – Петре М. Андреевски

О, најдолга годино, ти збиру на нашата мака
што ни го изнесе оружјето до секој горски срт,
чакалу и гаврану во предците што гракаш,
пронајди ме и мене во твојот прекар сакан:
СЛОБОДА ИЛИ СМРТ!

Окову што не додржа со нашиот бол да патиш,
црна солзо врз пепелта преорана од крт до ‘рт,
колку пушки ни испразни маката да ни ја сфатиш
и кој беше последен востанат што те испрати
со СЛОБОДА ИЛИ СМРТ.

Камбанаријо што смеша земја, небеса и води,
раскажи ни ја цената на твојот зарек грд,
преброј ни ги мртвите од кои ти се роди
и продолжи да не водиш низ времето што нè сроди
со СЛОБОДА ИЛИ СМРТ.

О, штура свадбарино, припеку од сите рани светнат,
погоди ме и мене в срце со товојот лелек тврд,
погоди ме недоветно сред исто пладне летно
поради сите кои, умирајќи, ти пееја сетно:
СЛОБОДА ИЛИ СМРТ!



",song_kafe_kniga
Анте Поповски,"Нема ништо поубаво од тоа да се започне работната недела со прекрасна македонска поезија. Како по обичај, по случаен избор објавувам прекрасни македонски стихови кои сметам дека треба да бидат споделувани и кои се дел од нашето културно богатство. Денес изборот падна на „Љубовна“ од Анте Поповски.",,Љубовна,"Љубовна – Анте Поповски

Пред да се раздени
За неа беше разденето
Пред да се стемни
За неа беше стемнето.
Го преврзуваше сонцето со влажна шамија
И го успиваше крај неа.
Ние, дури чекавме да расцутат овошките,
Таа веќе ги береше плодовите од нив
Полни чинии поставуваше пред нас
И ништо не ја возбудуваше.
Ние ќе ѝ покажевме камена птица што лета
Таа ќе речеше: Да тоа сум јас,
Птица во окото на сонцето!
Ќе ѝ принесевме сини цветови што ги брал
Aлександар Македонски покрај Златна река
Таа ќе речеше: Тие цветови веќе сум ги носела в пазуви!
И секогаш
и секогаш молчеше.

Велеше, сѐ што имам да речам си го реков себеси
Право е на другите да си молчат за својата судбина
Не постоеше ништо што можеше да ја возбуди.

Цел живот верував дека е жена
Не знаев дека е Бог
Само тој не копнее по ништо.

",song_kafe_kniga
Цане Андреевски,"Како што веќе знаете, одвреме-навреме постирам македонска поезија, затоа има многу поеми коишто заслужуваат да бидат споделени. За денес ја избрав „Во тишината“ од Цане Андреевски. Ви посакувам преубав ден!",,Во тишината,"Во тишината – Цане Андреевски

Понекогаш е толку тихо
во полето на нашето чувствување,
и како ветки есенски, оголени
стрчиме без тревожното бранување.
Умората ги дипли своите пласје
врз крилјата на нашите лудувања,
тишината со здивот свој ги гаси,
ги ништи и најмалите жеднувања.
И боли таа тишина несакана
со тоа спокојство натежнато и камено,
па тогаш пчела сум – во мракот изгубена,
скаменета во својата осаменост.



",song_kafe_kniga
Игор Исаковски,"Како што веќе знаете, одвреме-навреме постирам прекрасна македонска поезија и поеми кои навистина го одземаат здивот, а се на македонски јазик. Една од нив е поемата „Како здив“ од Игор Исаковски, кој за жал прерано го напушти овој свет, а имаше уште толку во себе да даде.",,Како здив,"„Како здив“ е една од најубавите поеми кои сум ги прочитала, на кој и да било јазик. Едноставно се работи за магија! Ви посакувам преубав ден!

Како здив – Игор Исаковски

кога се раѓаме, прво нѐ плескаат
по газот: за низ плачот да го грабнеме
првиот здив. И, често така понатаму
нешто нѐ плеска, изнудувајќи ги од нас
плачот и скриената издишка.

храбро се справуваме со сѐ
што ќе наиде: и погреби и свадби
на минати љубови. Храбри сме
сѐ додека издишките ни се скриени.
сѐ додека мислиме дека во себе сме безбедни.

драги мои, тукушто посакав да ви кажам:
безбедни сме само ако потполно слободни
се соочиме со светот. Онакви какви што сме,
кога навистина сме.

и, посакав да кажам: кога мојата љубов
ме праша како сум ја засакал, останав нем,
цела една минута или две и го кажав првото
што ми дојде: те засакав како здив, те засакав
како нешто без кое не се живее.
како неопходност од слобода.



",song_kafe_kniga
Ацо Шопов,"Денес е четвток, а времето надвор е прекрасно и сончево. Совршен ден за насмевки и споделување на прекрасна македонска поезија. За денес, изборот падна на „Ти не си секогаш таков“ од Ацо Шопов.",,Ти не си секогаш таков,"Ти не си секогаш таков – Ацо Шопов

Пријателе, знам, ти не си секогаш таков,
и не се такви сите твои есени.
Тажно е да зборуваш осамен во мракот
за своите радости однесени.

Тажно е да копнееш за една средба само
кога ти е животот бескрајно патување,
галеби да носиш на своето рамо
a да не гo чуеш нивното милување.

Тажно е во ноќта да бидеш сам со птиците,
да чекаш сo нив сам в некоја пуста станица,
и додека некој се лула низ улиците
да мислиш дека ти си, ти си тоj пијаница.

Пријателе, знам, не е секогаш така
и не се такви сите твои есени.
Понекогаш ја топлат твојата рака
стиховите од ветерот донесени.



",song_kafe_kniga
Никола Маџиров,"Денес е понеделник, ден што не го сакаме многу, бидејќи тоа значи дека викендот е официјално готов, но денес е прекрасен и сончев ден кој измамува насмевки. Со  цел да придонесам кон позитивната енергија која ја нуди овој прекрасен, топол и пролетен ден, денес повторно објавувам прекрасна македонска поезија. Овој пат изборот падна на една поема од нашиот истакнат поет Никола Маџиров.",,Сенките нè одминуваат,"Уживајте!

Сенките нè одминуваат – Никола Маџиров

Еден ден ќе се сретнеме,
како бротче од хартија и
лубеница што се лади во реката.
Немирот на светот ќе
биде со нас. Со дланките
ќе го помрачиме сонцето и со фенер
ќе се доближуваме.

Еден ден ветрот нема
да го промени правецот.
Брезата ќе испрати лисја
во нашите чевли пред прагот.
Волците ќе тргнат по
нашата невиност.
Пеперутките ќе го остават
својот прав врз нашите образи.

Една старица секое утро
ќе раскажува за нас во чекалната.
И ова што го кажувам е
веќе кажано: го чекаме ветрот
како две знамиња на граничен премин.

Еден ден сите сенки
ќе нè одминат.

",song_kafe_kniga
Петре М. Андреевски,"Денес е 21 март, Светскиот ден на поезијата! Денес е денот кога ги славиме легендарните поети и поетеси, прекрасните стихови кои не’ расплакувале, разнежувале или усреќувале. А има ли подобар начин да го прославиме Светскиот ден на поезијата од споделување на македонска поезија и тоа токму од Петре М. Андреевски?",,Кога ја љубев Дениција,"„Кога ја љубев Дениција“ е една од најпознатите македонски поеми. Можеме на некој начин да кажеме и дека е своевидна химна на љубовта. Оваа поема би стоплила и камен, а не пак човечко срце.

Затоа во чест на поезијата, љубовта и романтиката, македонска поема за овој круг на споделување македонска поезија е „Кога ја љубев Дениција“! Уживајте!

Кога ја љубев Дениција – Петре М. Андреевски

Кога ја љубев Дениција,
како да калемев светлина на мракот,
како да топев снегови фатени во движење,
како да станував единствен сведок
за бакнежот меѓу металот и громот.

Кога ја љубев Дениција,
како да му пронајдував брзина и на каменот,
како да ја одделував душата од телото,
како да го палев барутот,
на тилот од смилот и трендафилот.

Кога ја љубев Дениција,
како да внесував летен воздух во воздухот зимен,
како да ги откривав сите рудници на злато,
како да добивав телефонска врска со сонот
од сите успани работници.

Оти ја љубев Дениција,
како што ги отворав пролетните аптеки,
сместени во гласот од славејот,
како што славејот ги спријателуваше
небото и земјата,
како што таа ми ја одземаше тежината,
додека трчав кон неа,
како што не можев да видам ништо освен неа,
како што таа живееше додека јас умирав,
како што и јас не знаев како би умрел,
ако таа не се родеше.

Кога ја љубев Дениција,
Како да учествував во создавањето
На првата Македонска Држава.







",song_kafe_kniga
Ацо Шопов,"Денешниот дождлив ден е совршен за седење дома, пиење кафе и читање прекрасна македонска поезија. Денес ја издвоив „Ќе те сретнам по многу лета“ од Ацо Шопов, една прекрасна, меланхолична поема во која верувам дека ќе уживате.",,Ќе те сретнам по многу лета,"Ќе те сретнам по многу лета – Ацо Шопов

Ќе те сретнам по многу лета
По многу премрежја и дни
Снежен повит в коси ќе ми цвета
Снежно-бела ќе бидеш и ти.

Без возбуда, без болка без трепет
Ќе ме плисне твојот леден сјај
И срцето завеано в пепел
Рамнодушно ќе прошепне – крај.

Сал можеби на лицето бледо
Горчлив осмев ќе се јави пак:
На чувствата изгаснати – сведок
На страстите истлеани – знак.



",song_kafe_kniga
Ацо Шопов,21 февруари е Меѓународниот ден на мајчиниот јазик. А како најубаво да се одбележи овој ден? Со споделување на прекрасни македонски стихови се разбира! Денес изборот падна на „Небиднина“ од Ацо Шопов! Додека пишувам на кирилица постојам!,,Небиднина,"Небиднина – Ацо Шопов

Патував долго, патував цела вечност
од мене до твојата небиднина.
Низ пожари патував, низ урнатини,
низ пепелишта.
По жега, по суша, по невиделина.
Се хранев со лебот на твојата убавина,
пиев од грлото на твојата песна.
Не гледај ги овие црни суводолици
што го параат моето лице –
ми ги подари лицето на земјата.
Не гладај ги овие нерамнини врз плеќите
ми ги донесе умората на ридјето.
Погледај во овие раце –
два огна,
две реки
темно чекање.
Погледај во овие дланки –
две полиња,
две суши
глуво лелекање.
Патував долго, патував цела вечност
од тебе до мојата небиднина.

И сега сам,
пред овој рид од болка и човештина,
на патишта што не ги знам
завивам од глад и пцости.
Ти дојде како црна вода на болештина
со која се болува довек
од сите проклетства и злости.

Кој тоа невидлив во мене седи
и пали таен оган,
кој и го руши на крвта ѕидот,
кој ми го краде слухот,
кој одзема видот,
кој пласт врз пласје неуморен реди,
кој тоа невидлив во мене седи.

Кој ги избриша со рака лесна
сите далечини,
сите близини,
кој нѝ ја досуди таа небиднина
да бидам стебло, да бидеш песна.







",song_kafe_kniga
Блаже Конески,"Неоспорно е дека македонската поезија е прекрасна. Македонија може да се гордее со толку многу прекрасни стихови и песни, напишани од преталентирани и прекрасни поети и поетеси.",,Разговор,"Во нивна чест, решив на блогот да започнам традиција со објавување на прекрасни поеми како потсетување на прекрасната поезија којашто ја имаме и во чест на македонските великани на поезијата.

Како прва песна ја издвојувам „Разговор“ од Блаже Конески.

Разговор

Јас замислувам разговор со тебе,
Некакво правдање,
Некакво објаснување.
Јас смислувам прикладни зборови,
Вистинити,
Топли,
Искрени докрај.
Можеби јас би ти кажал
Во тој дијалог
Дека, и покрај сето,
Ти си повлекла виножито
Над мојот живот,
Дека ти си ме вклопила во некаква неповторлива целост,
Така што се’ добило своја смисла,
Како само по себе да се создало чудо.
Можеби малцина, а можеби и никој
Не се измислил така себеси
Како што сме се измислиле ние двајцата.
Па сепак, и покрај тој голем подем
По гест и збор,
На крајот заклучувам
Дека е подобро да не дојде воопшто до тој разговор.



",song_kafe_kniga
Кочо Рацин,"Бели Мугри, Современа Македонска Поезија",,На Струга дуќан да имам,"""3анаетот е златен... ""

    Народна поговорка

    1.
    Изгори, - мерак, изгори,
    изгори - пепел се стори!
    Сал не скоривај јадови
    на стари, добри мајстори!
    Времиња тешки дојдова
    уште по тешки прокуди,
    од ден на ден се умира
    и душа бере с години.
    Не пеј песната страдална –
    в гората капат лисjата,
    водите течат - ронат брег
    и влечат млади јасики,
    Чаршиите изумреа,
    дуќаните запустеа –
    пропадна сичко, прокопса
    занает златен - 'рѓоса.

    2.
    Ние имавме чаршии
    и рој - кошница пазари
    и ред редени маази
    полни, преполни со стока.
    Слегнеш ли долу в чаршиjа,
    минеш ли покраj дуќани –
    пукот и врева - работа
    и алтан полно чекмеџе!
    Сами ковавме кондури
    правевме бочви, мотики,
    с нашите раце маjсторски
    дигнавме бели градови.
    Кој ни ги срина, кој ни ги
    очумаве градовите?
    Кој ни запусте, затвори
    дуќани, куќи високи?

    3.

    Наквеуер доjди, наквечер,
    наквечер - в прва темница,
    мини го прагот раскапан
    влези во трошна одаја,
    на миндер седни накривен
    со каракамен на гради:
    каде е, каде радоста
    каде е куќа весела?
    Штамата чмае, штамата
    дебнее пуста проклета,
    како ли, боже, чумата
    в косите, сичко стегнала.
    По сокацитe чекорат
    кондури с клинци ковани,
    штамата сечат с ножови
    и пиjат вино румено.
    А в бафчи трендафилите
    слушат ги – со темницата
    шепотот севда без мерак,
    шепотат – златни времиња!

    4.

    Прикаски си останаа
    старите бочви со вино!
    Прикаски болни, таговни
    грутки во срце снеговни!
    Раскапани, буѓосани
    со обрачи 'рѓосани,
    по темни изби мемливи
    риjат ги црвци смрдливи.
    Никоj не кова, не прави
    старите бочви големи!
    Старите бочви - преполни
    со руіно вино црвено!
    И ноќе - слушаш! - баботат
    по бочвите саjбиите!
    Деца се плашат - бегаат
    сништа за стари времиња...

    5.

    Банки дигнаа палати
    распнаа мрежи широки,
    банки дигнаа палати
    и кули танки, високи:
    нагоре кула висока
    надолу земjа длабока.
    Од сичко носат кајмакот
    од потта цедат го сокот,
    од сичко носат кајмакот
    маката нам оставаат!
    Банки дигнаа палати,
    банки на нови имами,
    кондури друзи коваат
    с мотики гроб ни копаат –
    паjдоса, златен, 'рѓоса
    нашиот чесен занает!

    6.

    Aj, на наломи излези
    бело Фиданче писано,
    прошетаj долу в чаршиjа
    кога седам на ќепенцн!
    Ако со око погледнам
    око е - да го ископам,
    ако со рака посигнам
    рака е - да ja исечам.
    Но ако срам ме залиса
    оти сум жив закопан,
    кажи ми, кажи, Фиданче
    кaj да се кpиjaм со лице?
    Majcтop бев и устабаша
    мajcтop бев - станав чираче:
    за борч продадов дуќанот
    за борч продадов алатот –
    с две раци сум, и тијa две
    скапаjа се без работа!

    7.

    Тешката тага, тeшката,
    тешката тешко засвири!
    Севда е тешка, голема,
    уште по тешка прокуда!
    Наточи вино крваво!
    Наточи на вepеcиja!
    Донеси да ja коваме
    на Крали Марко сабjата!
    В горите лисjа капале –
    в избитe веди м'cкajaт!
    В поле над млади jаганца
    ножеви остри л'скаjат.
    На Струга дуќан да имам
    на ќепенците да седам,
    да видам, само да видам
    и на ќепенкот да умрам!",song_kafe_kniga
Кочо Рацин,"Бели Мугри, Современа Македонска Поезија",,Проштавање,"На печалбарите

    Не ли ти кажав, не ли ти кажав,
    нели ти реков на проштавање?
    Ич не ме чекај, ич не ме пекај
    Белград е ламња, во Белград ја роб
    снага по туѓи палати оставам,
    снага во усни несити клавам,
    и дома – дома не ќе се вратам,
    не ќе ги пијам очите твои
    не ќе ја гледам снагата твоја –
    далеку негде сувата рака
    по тебе, Вело, пустата мака
    пуста ќе остане...
    Знам оти ѓердан веќе не нижеш,
    знам оти чеиз и ти не везеш,
    знам, Вело, пусто остана сичко –
    не ли си и ти аргатка клета?
    Тутуни садиш, тутуни нижеш,
    тутун таговно у монопол редиш,
    ме споменуваш и ем си жалиш
    денови – крепи тешки си редиш –
    Величко, мори, другачко златна!

    Но почуј, Вело, што ќе ти кажам!
    Не ми се, Вело, жали и клети!
    Подигни очи – очи засвети
    нија очи, што душа горат!

    Тој што ни, Вело, однесе сичко –
    тој ни остави од темно темен
    веков за мака – но и за борба.
    Има на вој свет како нас многу!
    Има ги, има – мачат се, копат,
    копачи копат по темнината,
    копачи копат и тунел дупат.
    И има, има – радост голема
    радост длабока во темнината:
    да светиш, Вело, жар да се стопиш –
    во борба гроб ти душа не зема!",song_kafe_kniga
Кочо Рацин,"Бели Мугри, Современа Македонска Поезија",,Селска мака,"Покрај ниви, покрај лаки

покрај снискине брегови,

вода тече - вода влече

селски солзи, селски маки

селски таги и јадови.



Извор вода извираше

плодно поле наливаше -

плодно поле род народи.



Ноќе чума ли одеше

плод од поле ли береше -

амбар селски пуст остана!



Сонце ми силно светеше

гора ми се зеленееше

в гора пиле песна пее.



Камен ли му в гради легна

стија ли го в коси стегна -

срце селско - векот тажно!



Кој ја сипе кој ја роси

таја слана што покоси

по нивјето пшениците

по лозјето гроздовите?

Та се житце не зелени

та се грозје не румени,

та од пуста селска мака

аир нема дур од века?",song_kafe_kniga
Кочо Рацин,"Бели Мугри, Современа Македонска Поезија",,Тутуноберачите,"На кантар студен со туч го мерат
    а можат ли да го измерат,
    нашиот тутун – нашава мака
    нашава солена пот!

    Од темни зори на утрини летни
    до никоја доба на вечери зимни
    тој гладно пие тагата наша
    и потта и крвта и снагата ни.
    Жолт – жолти прави лицата бледни
    и жолта гостинка у градите носи.
    По утрини росни, по мугрите пресни,
    наведени ничкум по полињата родни
    зачмаени ние го береме.

    Лист по лист кини
    лист по лист нижи
    лист по лист превртуј, притискај,
    лист по лист милно, таговно реди
    и на долга низа од капки пот
    и надеж со клетва и зелена јад,
    со коров поглед на очите матни
    по кревките лисја жолтозлатни
    прикаса горка на живот клет
    нанижи безгласна а така јасна.

    Та не знаеш ли?

    Денот ли дојде тој да се мери –
    мерка му нема, а в градите длаби
    без да се запре, без дно да најде
    не тага а клетва, и в очи матни
    и не сакајќи сама се дига фуријата.

    Кантарот носи лисјето златно
    а в гради луто далгите беснат
    на жолтата мака – на жолтиот тутун
    на жолтата пот на рацете ни!",song_kafe_kniga
Гане Тодоровски,,,4ти МАЈ 1903,"Така му било пишано: гробот да си го сони!
    В срце го клукна прокоба, стегајќи в гнев тупаница.
    Имаш ли доволно гробје, ој Македонијо,
    покрвава за уште една рана: Баница!

    Побогати сме сега со уште една смрт и пресен гроб.
    Таго ле неисплакана, остани горда и недоустена,
    разграни пазуви црни земјо, извалкани, запустена,
    за да го прегрнеш сина си што беше најмалку роб.

    Плачот му прилега на оној што има солзи доста.
    Ти, бесолзна немоќнице проголтни најгорчлив јад
    и биди уште за една загуба погорда, оти тој левент млад
    на твоите чеда им завешта в бој да умираат и простум.

    Црна зацрни се таголика страдалнице,
    прегризи усти, расчешлај коси, раскини руба,
    и смирено, со зборови најгалежни и жални,
    тивко, но мајчински, оплакувај си ја загубата.

    Друга смрт таква ти не ќе дочекаш скоро,
    на таков свој заљубеник што само Тебе те имал.
    Ој неразвенчана Гоцева изгоро,
    ој, Македонијо, ој рано многуимена!pesnaa",song_kafe_kniga
Адам Гајтани,,ЛЕБЕДОВАТА ПЕСНА,ЛЕБЕДОВАТА ПЕСНА,"ЛЕБЕДОВАТА ПЕСНА 
 
Јас не знам од кај ми е вдахновението   
во кое сино небо, во која густа шума  
од каде мојава песна 
јас што никогаш не сум запеал  
од каде ли идат реките од трендафили  
гласовите од јатата славеи канаринки  
каков божествен глас вo грлово имам ангелски  
ме прави среќен овој чудесен глас  
овој прекрасен глас та плачам јас од среќа  
Другарите восхитено ме гледаат  
никогаш ваков лебед не виделе  
гласот на Орфеј е сал едно треперење 
боговите слушаат ги забораваат должностите свои  
нивните караници темни 
никого не прогонуваат Прометеја не го казнуваат  
не благосуваат 
сонцето се повлекло месечината изгрева среде бел ден 
 
Кога го достасав врвот на убавината на магијата 
сладоста најголема на гласот мој 
кога крвта ми се усвити в срце 
низ дамари во очите во крилјата 
помислив дека тоа била мојата единствена песна 
последната песна 
животот мој",Лебедовата Песна
Адам Гајтани,,ЗЕЛЕНИОТ ПАСТУВ,КОЊОТ 1.,"КОЊОТ  
I  

Нежноста на децата во очите ја има  
се мешаат боите на небото и тревата  
потковиците му се парчиња од сонцето  
сапите како кадифе 
гривата зраци месечеви како на Свадбата од Халил*  
узенгиите како утринското светло  
среде трката  
се израмнува планината 
реките ш врзуваат крилјата на ластовичката 
пената се создава од мирисот на трендафилите 
ногата каде му копа бликаат студени извори 
по зеленилото и ливадите 
со божилото на челото 
каде оди лета со ројот од ѕвезди 
ја минал Кумовата Слама 
нема јавач да го јавне 
освен мене 
сонувачот 
бегаме со грабнатата невеста во зенитот на пладнето  
копитата усвитени ги горат гонителите зад нас",Лебедовата Песна
Адам Гајтани,,ЗЕЛЕНИОТ ПАСТУВ,КОЊОТ 2.,"II 
 
Мојот коњ брз  
секогаш пристига прв  
по хиподромите на светот
коњот мој црн  
мине над сите пречки  
скока со леснина 
 
никогаш не се обложувам  
за коњот мој —  
судбата да му ја врзам 
 
нозете му се како ветерот  
копитата од злато  
гривата бисерна 
 
во црнката му ги гледам  
новите победи  
со зорите се храни 
 
росата го мие  
бесата го кали  
громот го тимари 
 
за ништо не го давам  
отрованиот коњ  
од полипот на љубомората 
 
во зеницата сонцето го имаше  
срцето в студ што го стегав  
последните пречки дури ги помине 
 
Хиподромите сега се пусти",Лебедовата Песна
Адам Гајтани,,ЗЕЛЕНИОТ ПАСТУВ,ΚАМЕН,"ΚАМЕН  
 
 
Γο фрлив каменот во водата  
сред кругови концентрични  
небото во кругови се распарча 
 
Го сокрив за кула  
и за мост го сокрив  
длабоко во таинственоста 
 
Можеби ќе ми треба  
кулите ако се урнат  
мостојте ако паднат 
 
Го фрлив во снегот сред бездни  
го фрлив во озоните вишни  
го кријам за тврдината на омразата  
го кријам за Акрополот на љубовта 
 
Можеби ќе ми треба  
кога огнот граба и гори  
кога го носи големата вода",Лебедовата Песна
Адам Гајтани,,ЗЕЛЕНИОТ ПАСТУВ,ΡΕΚA,"ΡΕΚA 
 
Од срцевата длабочина земна  
потечува млазот на крвта  
извира безимената река  
ја крстат седум богови  
седумдесет јагнина колат  
седум невести 
така го означи со крв раѓањето 
создаде историја 
создава историја 
постојано ги шири бреговите 
растат врбите 
се вишат тополите 
гради воденици 
бреговите мост ѝ ги врзува 
виножитен 
седум коњаници челни  
во црвено облечени 
го означија со сабји ова благословено место  
зората го разубави со пламенот на првите зраци  
се изгради градот со седум мостови  
едниот со седум сребрени лакови  
никогаш не секнува 
реката и градот влегуваат во енциклопедија 
името бесмртно им стана 
го зеде името на народот 
реката вика да се раздели од градот 
се истура по полето нејзината смеа 
деведесет и девет фиданки оплодува 
отровните змии ја бранат 
од црната смрт 
од самовилите 

Еден ден летен, еден ветер, еднаш ете  
полето со полипите водите ѝ ги пие  
ѝ го суши коритото на моме игралито  
не сум видел глетка толку изнагрдена —  
од раната гној ѝ тече  
змијата се гледа умрена од далечината  
со кожата испукана како планетарна краста  
морето бучи под седумте небесни ката  
со седумдесет и седум тапани 
што се трудат да го будат успаниот бог на дождот  
За неговото будење  
колат седум овни угичи  
и една девица чедна  
се жртвува за доброто на градот 
 
Никој не виде во глувата полноќ  
како врне нечеканиот дожд  
Реката тече како порано  
децата одат под божилата",Лебедовата Песна
Адам Гајтани,,ЗЕЛЕНИОТ ПАСТУВ,ОСАМЕНОСТ 1.,"ОСАМЕНОСТ I 
 
Желката излегува од черупката  
полжавот излегува од куќичката  
прави сребрена врвица  
кртицата излегува на видело  
глушецот од дупката  
шнолката се затвора ежот се отвора  
змијата кошулата ја менува  
една мома чедноста ја губи  
бродот трга од луката  
мечот излегува од канијата  
божилото од летниот дожд  
зората од прегратката на мракот  
детето од мајчината утроба  
болката од душата  
пеперутката од свилениот меур  
пајакот од мрежата  
како да влезам во мојата осаменост",Лебедовата Песна
Адам Гајтани,,ЗЕЛЕНИОТ ПАСТУВ,ОСАМЕНОСТ 2.,"II 
 
Желката влегува во черупката 
полжавот во куќичката своја 
лизгајќи се по месечевиот пат 
кртицата в земја 
глушецот в дупка 
бисерот се создава во школката 
ежот се пика под боцките 
 
бродог влегува во луката  
ноќга влегува во зората  
мечот во канијата 
пеперутката се затвора во свилениот меур  
пајакот се крие во пајажината смртоносна 
 
како да излезам од самотијава моја",Лебедовата Песна
Адам Гајтани,,ЗЕЛЕНИОТ ПАСТУВ,ДОЖД ВРНЕШЕ ΚΑΚΟ BO ПЕСНИТЕ HA ЖАК ПΡΕΒΕΡ,"ДОЖД ВРНЕШЕ ΚΑΚΟ BO ПЕСНИТЕ HA ЖАК ПΡΕΒΕΡ 
 
дожд врнеше како во песните на Жак Превер 
колку е љубовта ведра 
колку е тажна и бедна 
како во песните на Жак Превер 
 
наесен ги горат лисјето на љубовта  
илјадници љубови изгорени 
 
нешто топло те погалува 
нешто ладно те натажува 
како и животот во песните на Жак Превер",Лебедовата Песна
Адам Гајтани,,ЗЕЛЕНИОТ ПАСТУВ,ЗЕЛЕНИЛО,"ЗЕЛЕНИЛО 
 
Тротоарите ги бараат сега жолти  
неговите очи 
нејзините меки свилени коси 
 
карпите заруменети од сонцето 
зелен гуштер го цица воздухот што пече 
ја излижа отепаната пеперутка на љубовта 
 
гулабите го понесоа во очите  
галебите го понесоа на крилјата  
се креваат маѓепсани  
забораваат да се спуштат 
 
постојано еден пастув зелен  
во сонот лета",Лебедовата Песна
Адам Гајтани,,ЗЕЛЕНИОТ ПАСТУВ,ΚΡΒΤA,"ΚΡΒΤA 
 
еден сноп од месечина  
длабоко вика темнината  
ножот шета  
по месечината  
ножот се враќа  
прстите извалкани  
Ѕверот се враќа во темнината  
некој пее, некој плаче 
мене ми пее 
ножот шета по нитта на светлината  
мракот се вселува в очи  
чистината блести со коњ врзан  
ѕверот и кошот брзаат  
сечилото му е бојосано во мракот  
јас целиот излегувам на светлина  
тој по мене трга со скршени нозе 
ѕвер во јагнешка кожа  
коњот ми е далеку  
месечевата светлина насреде  
ножот  
се цеди 
трка на светлоста и на мракот  
часум беше темиичина  
часум беше светлината 
 
го јавнав коњот",Лебедовата Песна
Адам Гајтани,,ЗЕЛЕНИОТ ПАСТУВ,ТЕМЈАНУШКА,"ТЕМЈАНУШКА 
 
Bo корењето нејни се обновува невидливото сонце 
виножитото ѝ завидува на бојата од чедна душа 
да не го отвори окото пролетта задоцнува 
реките ги ронат бреговите 
во раката од девојката моја 
темниата ослепува и страда 
од нејзината чашка светлината се раѓа 
Кога ја бакнувам неа еден вулкан се гаси 
славејот се обојува со гласот на песната 
мене сабјата ме осветлува и храбри 
во сонот свој ја раснам и вјасам 
крвои да лее 
каде што не е таа и љубовта не е 
ноќта на денот здивот му го зема 
сонцето ја буди 
првото цвете 
ниту кој го кине 
ниту пак ќе згине 
Co љубовта в рака 
круна девојчинска 
јас не можам беден од убавината на есента да бегам  
маѓепсан ја гледам и страдам  
за нејзината боја за миризбата нејна  
ни мртов ни жив сум сега",Лебедовата Песна
Адам Гајтани,,калеидоскоп,ОГАНОТ,"ОГАНОТ 
 
Ридје голта  
в грло му се дрочат —  
води секнат 
 
Господ улав, —  
смеа, солза —  
гори жедта 
 
Сета планета  
во обрач од оган —  
болестите со страв се лечат 
 
живнува од војни  
од бесилки и смртта —  
на него светот се крева 
 
мевот на вселената рига  
страстите ги пали да бликнат— 
љубов со омраза се васа 
 
мориња црпи црпи  
црпи и океани — 
оганот да го гасат",Лебедовата Песна
Адам Гајтани,,калеидоскоп,ВОДATA,"ВОДATA  
 
Еден прстен од оган  
како стадо ја чува  

една школка 
ѝ го чува скришниот извор 

да ја нема да ја нема 
на усните ќе ми беше вечно жедта  

крв на вселената  
од која сите 
ги имаме животот и крвта 

се претвораш во пареа  
се претвораш во снег  
се претвораш во дожд — 
ниедна птица не знае да се преправа како тебе  
громот ти го отвора изворот во далечина  
оганот ти е брат 

еден прстен од пламен  
семката во мразот ти ја чува  
скриена во еден од прстите  
ти си чудото на светот  

на чудото си чудо  
не искушувај ме —  
силата да си ја знаеме  
земјата си ја заградила  
во тркалезна рамка  

ние сме јаболко на вселената  
ноловина од вода  
половина од оган 

едно јаболко  
што го држи гравитацијата 
 
ти си чудото на светот 
кога пука меурот на потопот 
да се исплашиме ο господе ο пупко 
 
ти си во сè живо —  
животе на животите 
 
се претвораш во светлина во секавица  
каков ли магнет ве влече —  
мечот среде, рибата меѓу вас 
 
огнот го чува 
еден прстен од вода — 
да не побеснат 
 
чудо на чудата 
како ја оживуваш 
умрената птица, овенатиот цвет 
 
чувам една чашка вода  
во невидливата дланка на планетата 
 
здравица за многуте плодови  
за добрината за љубовта  
за душите што се враќаат  
мравките ја кријат длабоко во земјата  
ако гази сушата",Лебедовата Песна
Адам Гајтани,,калеидоскоп,ВОЗДУХОТ,"ВОЗДУХОТ  
 
 
Земјата ја окружува  
балон е разнобоен — 
јас иглата ја држам 
 
меурот се врти  
околу својата оска —  
со други оски не се запира 
 
јас сум 
побрз од смртта — 
како бесен ѕвер ми се заканува 
 
го држи рој од ѕвезди  
за убавите очи  
и кожата мазна 
 
да живеете во вакум  
станувате сосема слободни  
и бесмртни 
 
во оваа празнина пред смртта  
побрза која ќе биде —  
за да решава за сè 
 
иглата ја чувам  
како очите в глава 
 
доаѓа вражето  
иглата ќе ја земе —  
светот да го сруши 

давајќи им го и на другите планети  
чистиот воздух —  
ќе го наполни балонот  
со воздух расипан 
 
се здружиле  
смртта и ѓаволот —  
но јас сум побрз",Лебедовата Песна
Адам Гајтани,,калеидоскоп,ЗЕМJATA,"ЗЕМJATA  
 
Немаме друга земја  
кај да живееме —  
најдобра оваа ни е  

со езера планини полја  
полни со черепи  
со очи живи  

да 'ртеа черепите 
од почетоците први 
ќе имавме многу кули од черепи 

земјата нема две длапки да гледа  
како черепот со очите свои — 
подобро ѝ е  

која е разликата  
меѓу тркалезната земја  
и черепот тркалезен —  

земјата ги јаде черепите  
а черепот не може земјата да ја голтне — 
во грло ќе му запре  

тревата со черепи се храни  
се хранат црвите —  
во подземното царство 

но сепак черепите  
земјата ја вртат —  
со светот владеат  

черепите ќе ја надживеат 
земјата —  
посеана со љубов",Лебедовата Песна
Адам Гајтани,,калеидоскоп,ЗЕМЈА БЕЗ ГРАНИЦИ,"ЗЕМЈА БЕЗ ГРАНИЦИ 
 
 
телефонот 
 
далечините ги брише  
далечините ги ближи 
 
океанот станува  
капка вода 
 
зборови топли  
срца студени  
се разделуваме 
 
никогаш луѓето  
не биле толку блиски  
со гласовите нивни 
бели  
црни 
 
единствена држава  
без граници 
 
уво на космосот 
 
некои оглувуваат  
пукнато тапанчето  
еднакви се пред него  
како кралот како палјачото  
најубавата најгрдата 
 
не ги разликува прегратките  
со телои ја окружил земјата 

како со мрежа  
наслушнува 
 
еден телефон постојано ѕвони  
заборавен во времињата идни 
 
тревоги скришни, вотергејти  
во служби и институции 
 
ме слушаш ли  
ме слушаш ли  
сакана 
 
далечиките ги оддалечува  
како две срца кога се делат 
 
во петте часот ќе те чекам",Лебедовата Песна
Адам Гајтани,,кружи по планетата,АВТОМОБИЛОТ,"АВТОМОБИЛОТ  
 
Ќе го најдат  
мозокот на исток  
главата на залез  

за себе немаш  
за него секогаш  

и кожата ја даваш  
убавата сакана  
и верна  

срцето го даваш  
него не го даваш  
никогаш никогаш  
едно чудно враже  
владее со мене  
ќе ми го најдат  
мозокот на залез  
главата на изгрев  
молневита смрт  
од брзината  

кај одиш, под барјак црн  
од смртта бегам како молња  
а секогаш блиску ми седи  
главата в торба  
со радост ја држам  
таа измама  
мозок — глава  
залез — изгревање  

јас сум слободен  
в кафез  

воланот — коланот  
четири брзини  
со четири начини  
на арабескната смрт  
го дишам воздухот чист  
смогот no оставам  
риби сме  
без жабри  
се гледаат птици  
само кај Ван Гог 
 
гарвани 
без нас можеме 
без него не 
 
воланот на гробишта  
свети месечината 
 
галаксија во заборав",Лебедовата Песна
Адам Гајтани,,кружи по планетата,ТРОТОАРОТ,"ТРОТОАРОТ 
 
Витрините му завидуваат  
поднесува секакви стапки 
 
штиклите бодат в срце  
стрели Аморови 
 
дрвјата лете му сенат 
лиејето наесен паѓа 
колкупати нивната ја надживеал смрт 
 
колата иде и ги носи  
жолти како осамата 
 
не го прашува никој  
дал летото е жешко  
зиме студено 
 
за него царува  
едно болничко време  
го засолнува пијаниот  
питачите ги дарува 
 
не ги трпи кучињата  
но нема што да прави  
госпоѓите шетаат со нив  
по него минат илјадници  
тешки глави 
 
се случува некој да биде хипокрит  
друг пак со стегнато срце  
без љубов и без среќа 

барем еднаш  
со крпи го украсуваат  
тоа е единствениот пат  
да мислат на него 
 
Никогаш не прашува  
кај одат 
какви се нивните маки  
и кој е со празен мев 
 
двојките ги љуби  
за раце што се држат 
 
сенките не ги сака  
од нив е полн со страв  
ножови кријат 
 
често се гледа во излозите  
се здогледува сал кога се мие  
се чуди: 
колку бил избрчкан",Лебедовата Песна
Адам Гајтани,,паноптикум,НОЖОТ,"НОЖОТ 
 
Фрлен во воздухот 
паѓа 
се забива в дланка 
 
во небото пламнат  
лебдее 
ѕвер во вилиците го чека 
 
се остри тајум  
некаде зад облаци  
блеска 
 
со молњите стрела  
месата се тресат  
од оваа игра 
 
кој не ја издржа 
седум боја под земја слезе 
со врвот носот му го скрши 
 
лебдее 
некого чека 
мојата спремна рака 
 
изградија црква  
за ѕверот 
со вилиците што го фати",Лебедовата Песна
Адам Гајтани,,паноптикум,ПЕЈСАЖОТ ОД МОЈОТ ПАТ,"ПЕЈСАЖОТ ОД МОЈОТ ПАТ 
 
Ѕидови од плитар 
девојките и жените се кријат 
порти вратгогчиња 
столбови со светилки електрични 
столбови телефонски, не 
прашлива калдрма 
пука глуварчето на прашината 
ниедно дрво на калливиот пат 
но во дворот птиците црцорат 
сонцето слегува на стреата, покривот 
мразулци зиме на дрвјата има 
како тантели на дувак невестински 
на рафтот дуњи наредени, жолти 
како стража, војници на стража 
тротоари нема, змијата на водата 
се провира низ дворови, по градини 
тажен пејсаж на детството мое 
оловно небо, страчки крекаат 
ластовичките на теловите како Морзеова азбука 
Еден мртовец носат четири раце 
секој застанува, сандакот го носи 
мојата мајка во сандакот спие 
сонот уште јас ѝ го расцутувам",Лебедовата Песна
Адам Гајтани,,паноптикум,ДОАГАЊЕ НА ПРОЛЕТТА,"ДОАГАЊЕ НА ПРОЛЕТТА 
 
Окото мое зелено во зеницата на момето  
ластовичката се враќа по заборавеното крило  
славејот песната да си ја поднови 
во срцето на подземјето се случуваат лесни земјотреси  
вака љубовта моја се провира низ трепетот на срцата",Лебедовата Песна
Адам Гајтани,,паноптикум,(И ОБЛАКОТ И МЕСЕЦОТ И СОНЦЕТО),"(И ОБЛАКОТ И МЕСЕЦОТ И СОНЦЕТО) 
  
И облакот и месецот и сонцето  
в зелено се облечени 
в зеленило и во песни и во трески  
птичји бои на божилото громови на облаците 
 
јас песнава не знам како ми се роди  
но вжештена со зелени коси  
усните ми ги гори 
и очите ми ги зеленее со пената на тревите",Лебедовата Песна
Адам Гајтани,,паноптикум,(ЈАС СЕ ЧУВСТВУВАМ ПОСТАР ЗА ЕДЕН ВЕК),"(ЈАС СЕ ЧУВСТВУВАМ ПОСТАР ЗА ЕДЕН ВЕК) 
 
Јас се чувствувам постар за еден век  
со чедноста на детето  
чист без гревови без белези  
сал бакнежи и љубов 
како ме наоѓа едно птичје крило во кружење 
една сабја во воздухот ми ѕвечи 
ангелот на смртта талка гавран и несреќи 
коработ мој на враќање потонува 
школките ја бараат мојата душа 
да ја затворат да ја претворат во бисер 
но длабочината на мојата крв не ја стасуваат тие",Лебедовата Песна
Адам Гајтани,,паноптикум,(ΚΑΚΟ ОЖИВУВАМ BO ПРЕГРАТКАТА TBOJA),"(ΚΑΚΟ ОЖИВУВАМ BO ПРЕГРАТКАТА TBOJA) 
 
душата моја бисер на вратот од девојката 
на белите гради 
мојата уморена глава 
косите сонцето ми ги мрси 
не знам како оживеав на работ од еден гроб 
пожив од векот и годините 
на зората ѝ ги цицам сочните усни 
срцето мое пехар во раката на девојчето 
избегано 
што ме бара утре  
и вчера ме наоѓа  
а јас сакам денес",Лебедовата Песна
Адам Гајтани,,паноптикум,ЛΕΓΕΗДA,"ЛΕΓΕΗДA  
според раскажувањето на Муќерема 
  
еден цар си имал една ќерка  
болна од неизлечива болка  
Оракулот му рекол: 
„Да се напие од крвта од Мајката на змиите и ќе оздрави"" 
 
Ги помоли боговите да ја најдат Мајката на змиите  
во божилото, под камен, под земи, во реките 
 
Таа го чу гласот на боговите 
зашто се чинеше дека е девојчето веќе на умирање 
 
Еве сум, рече, што сакаш од мене? 
Да те отепам, крвта да ти ја земам, 
да ја испие мојата ќерка, невиничката моја ... 
 
Замислена и смилувана Мајката на змиите  
остарена сум, рече 
 
Ако, додаде. И ја кладе главата врз еден тркалезен камен 
Таткото ѝ ја отсече со сабјата главата на Мајката на змиите 
 
Девојчето ја испи крвта  
и стана најубавата мома 
 
Другите змии уште не го знаат ова 
ја знаат неа за жива  
Но да разбереа, земјата ќе ја сотреа  
На каменот уште тече крв, рече",Лебедовата Песна
Адам Гајтани,,градови,АТИНА,"ΑΤИΗA 
  
мај 1965 г. 
 
на илјади начини можеш за неа да пееш  
исконска и постојана  
Акропол ѝ е чардак ни на небо  
ни на земја 
со братот сонце во зенитот  
Синтагма ѝ бие со пулс забрзан  
во историј ата учиме како се брани слободата  
и како боговите биле несправедливи кон луѓето  
зашто им го украле огнот им ги украле девојките  
и дека маратонецот не постоел  
во таверните прекрасно се игра сиртаки  
излегуваат и ш бараат скриеното злато во легендите  
го наоѓаат во срцето на полната месечина",Лебедовата Песна
Адам Гајтани,,градови,РИМ,"РИМ 
  
септември 1970г. 
 
гувее остарува  
дамнешната невеста 
 
симбол се чини му се црните мачки 
по вековните урнатини 
место небесвите гулаби 
треба да е единствен со нешто 
градов каде водат сите патишта на светот 
 
треба цел живот да поминеш  
по сите колосеуми 
катакомби и по црквата на Свети Петар  
Сикстинската капела и гладијаторите  
и пак не ти е доста 
 
богови и царства соборени 
 
еден сладолед господине  
нозеве да ги починеме 
 
очите сум ги вперил во една статуета  
се чини како жива  
и ми се доближува",Лебедовата Песна
Адам Гајтани,,градови,СТАМБОЛ,"СТАМБОЛ 
  
јули 1972 г. 
 
чудесен неред од простори  
раси и народи 
секому му ја дава среќата со прсти  
му ја зема со грстови  
град на три мориња  
Константинопол го викаа некогаш  
со бесмртната Аја Софија како бисер  
на грлото",Лебедовата Песна
Адам Гајтани,,градови,ТРИ ВЕРЗИИ ЗА ЕДНА ЛЕГЕНДА,"ТРИ ВЕРЗИИ ЗА ЕДНА ЛЕГЕНДА 
 
Ленинград, мај 1974г. 
 
Го посетивме местото кај беше двобојот на честа  
на поетот Пушкин и на Дантес никојништо  
сега се крева висок обелиск, како вечно сеќавање  
голем снег, двајцата секунданти снегот го означуваат  
оружјето е спремно, двата пиштола  
водичот објаснува со драматичен и трепетен глас:  
Прво стрелаше Пушкин и го рани Дантеса в рака  
потоа стрелаше Дантес и го погоди Пушкина в стомак  
Тој падна Го качија на санка веќе на умирање  
Прочитав во една книга: 
Прво стрелаше Дантес и смртно го рани поетот  
Во друга книга:  
Двајцата стрелаа едновремено  
двајцата ранети беа, а Пушкин смртно 
 
Три верзии на една легенда, на убиството 
 
Која е вистинската?",Лебедовата Песна
Адам Гајтани,,време,ΜΕΤΑΦΟΡΑ,"ΜΕΤΑΦΟΡΑ 
 
Се влечат no ведрината две далечни молњи 
запупи трендафилот среде облаците 
два мртовци еден одар 
оживеа еден трет 
наковалната и чеканот 
коваат потковица од сон 
два брега патуваат 
се среќаваат на синото море 
комична љубов 
Ромео и Ѓулиета 
вечно ги соединува одмаздата 
два сништа во лет 
на јаве славејот се слуша 
две разделени крила 
едното на гулабицата другото на галебот 
се испилува измислена птица 
две измислени во вселената 
за рака држат една сестра единица — 
Метафората 
Евридика и Орфеј ги сврза смртта",Лебедовата Песна
Адам Гајтани,,време,ΗΑΡΕЧΗИЦИ,"ΗΑΡΕЧΗИЦИ 
  
На вршката од светлината и мракот  
излегоа тие на речниот брег  
и твоето раѓање почнаа да го пеат:  
на светот најубава да бидеш  
крилонога судборотка  
кај да одиш светлина да грееш  
твоите очи како окото на изворот  
косите твои од свила и пена  
челото твое — месечина полна  
устата магична кутија  
забите бисери 
снагата твоја на Тануша*  
(морската самовила) 
струкот да ти се провира низ прстенот на мудроста  
градите две утрински сонца  
веѓите фиданки 
да не те грабне тебе моливот на поетот  
тој е зломамниш: судбоклетник  
се восхитува од окото писано  
Да останеш негибната од лоши соништа",Лебедовата Песна
Адам Гајтани,,време,ΒΡΕΜΕ I,"ΒΡΕΜΕ I 
 
 
 
 
иднимата пуштила корења во песокта  
песокта зрачи со минатото 
минатото и иднината ја раѓаат сегашнатата  
што мисли дека ќе остане вечна  
вртелешка 
копнеж на едно дете во инвалидска количка 
сеќавање на Хирошима  
илјадници срца растурени по меридијаните  
сè си заминува тоа што останува  
со нас со сенките наши со покосената трева  
една пеперутка со скинато крило  
се запира, се рони, се руши  
таа патува без одмор и незапирно  
сал таа ни кажува дека сме постоеле  
еден камен се изронува во бескрајната пустина  
со оази и без фатаморгани  
Време ти не мамиш со животот  
патуваме заедно со жеравите  
и не запираме со години и столетија",Лебедовата Песна
Адам Гајтани,,време,ΒΡΕΜΕ  47,"ΒΡΕΜΕ  47 
 
Времето се отвора со смртта  
се затвора со раѓањето 
зашто по смртта продолжува чекорот на животот 
продолжува да создава бисер во школката на вечноста 
школката се смалува бисерот расте 
единственото нешто без корен 
нема ниеден облак на небото 
ги лекуваш тешките болести 
ништо не ти може ни окото на волкот 
ни гнилиот заб на ноќта 
сал за тебе немаат крај 
ни вечерите ни зорите 
среде нив еден дел од нашиот живот 
не ти завидувам што ги зголемуваш болките 
зошто ги закопуваш спомените 
можеби само песната те совладува тебе 
тебе несовладливото време 
време кога се затвора смртта 
кога се отвора раѓањето 
карпа воздушна нескршлива",Лебедовата Песна
Адам Гајтани,,време,ΒΡΕΜΕ  48,"ΒΡΕΜΕ  48 
 
Примката ја правам да те фатам тебе  
но ти си ми неулолива  
невидлива птица 
го чувствувам летот на твоите крила  
го слушам твојот здив час забрзан час бавен 
а душата никогаш не ти излегува, умирам 
ми ја шепотиш на уво приспивната на поминатата лулка 
не си имало милост за изгорените градови 
сега урнатините им ги покажуваш на љубопитните туристи 
на гладните деца на светот 
што се врти околу твојот прст 
ο ти единствено присутно и во иднината 
проречи ни што ќе биде 
ти единствена Сибило — 
тајната и неочекуваното се енигма 
убавината и грдоста закон 
ја приготвувам примката за да те фатам тебе 
но ти си неуловлива 
бесмртна птица на просторот",Лебедовата Песна
Адам Гајтани,,време,НИШАЛКА ЗА МОЈАТА ЌЕРКА,"НИШАЛКА ЗА МОЈАТА ЌЕРКА 
на нејзината мајка Ферихас 
  
Јас фатив неколку зраци 
неколку утрински сништа 
неколку бои од божилото 
крилата од белите пеперуди 
песните на еден занесен славеј 
песната на тревата музиката на лисјата 
најнемирниот бран на морето 
нежноста на алгите бројноста на планктоните 
првите траги на човекот 
на месечината штотуку освоена 
едно каменче оттаму среќата да ѝ ја чува 
што ќе ја споделува со штотуку родените деца 
силата на житот слабоста на делфинот 
итроста на антилопата тромоста на хопопотамот 
дивата и разјадувачка жед на пустината 
грижливите раце на мајката 
нејзиниот исплашен поглед 
светлината на домашниот праг 
нежните цвеќиња на небото 
никогаш изгубената надеж 
смртта со скршени крилја",Лебедовата Песна
Адам Гајтани,,време,ЅИДНА ФОТОГРАФИЈА,"ЅИДНА ФОТОГРАФИЈА 
 
како миг заборавен стои 
фотографијата на ѕидот: 
„Замок на морскиот брег"" 
раката што ја стави 
којзнае каде згина 
по некој посетител случајно ја гледа 
оживува нејзиниот зелен пејсаж 
птиците летнуваат 
благодарност е тоа 
тој миг заборавен на ѕидот 
не ја гледаат луѓето од канцеларијата 
дури го копнее таа нивниот добар ден 
како сеќаваше 
иако ја ставаат за украс 
таа со молчењето немо 
стои глува и грда 
заборавена како првата љубов 
како слепо црево непотребна 
и што само понекогаш во денот 
некој поглед ќе ја помине",Лебедовата Песна
Адам Гајтани,,време,ΚАНЦЕЛАРИJA,"ΚАНЦЕЛАРИJA 
  
ден тркалезен 
со тангентата на трпението 
полигон за вежбање на нервите 
душата лета низ прозорецот 
како птицата по слободниот простор 
будно ги замислува далните патувања 
она девојче младо службениче 
на ѕидот со тапети една точка 
во далечен аероплан се претвора 
и на дното од океанот паѓа 
— таква ми била судбината 
кога патувам сама 
без прстен на рака 
актите со молби ги отворам 
што знаеш можеби тука е тој 
во собата неколку маси 
достојни за заборав сосема рамнодушни 
менувањето на ноќта и денот не го разликуваат 
тука времето полека протечува 
тука времето се обновува",Лебедовата Песна
Адам Гајтани,,време,СТОЛИЦА,"СТОЛИЦA 
  
секогаш како мачка паѓа на четири нозе 
со три нозе се претвора во еквилибрист 
среде изгубеноста и барањето 
телот на надежта се издолжува до бескрај 
на оваа што е во овој миг 
и таа што била во времето на Улис 
однос на земјата и на космонаутот во орбитата 
што ги истражува во вселената сите скршени столици 
секогаш како мачка паѓа на четири нозе 
јас не сум видел столица со две нозе 
на скршената нога обично паѓа седнатиот 
душата му лета меѓу цвеќињата 
цвеќишата во саксијата на масата 
обично се другачки голи 
убавите нозе на госпоѓицата крвокарминка 
го чува еквилибристот со падната глава врз себе 
седнатата столица 
ова се надежи изгубени 
ова се љубови потсечени",Лебедовата Песна
Адам Гајтани,,време,АРХИТЕКТУΡA,"АРХИТЕКТУΡA 
  
чудесна игра на точките во ггросторот 
што ги сее замислената птица на творецот 
летајќи меѓу геометриските фигури 
чудесно ги поврзува 
рамиотежата на кругот и квадратот 
гравитацијата не го познава Њутна 
јаболкото не паѓа вертижално на земјата 
тежата ги држи столбовите и покривите 
постојаио се испитуваат висината и широчшште 
се создава чудесната метафизика на линиите 
пејсажот се менува секој час и миг 
како кадрите на вестерните 
подвижност таинствена 
некаде бегаат гулабите 
некаде другаде се прибираат во покривите нови 
дијалектика во природата 
библиотеката проектирана 
кон неа водат сите простории 
една трошка починка од уличната врева 
предвидува поетот на оваа градба",Лебедовата Песна
Адам Гајтани,,време,ЕДЕН ОД ПАТИШТАТА МОИ,"ЕДЕН ОД ПАТИШТАТА МОИ 

кој може да ги знае радостите 
горчините твои пату мој 
мил си ми како самиот живот 
со тебе растев чинам тука и смртта ме чека 
по илјади патишта други 
поубави од тебе и погрди 
но ти си ми залог 
ти си мојата разбранета душа 
го сторив првиот чекор и паднав 
— колкупати сум паднал досега 
но постојано сум исправен и посилен 
со првата рана сеќавање 
се сеќаваш ли искрени кога бевме 
и чедни 
еднаш божилото кога беше над мојата глава  
ми вети една од боите 
која ли ми ја одреди? која ли да ја барам?  
можеби кога ќе умрам ќе ми ја покажеш ти ...",Лебедовата Песна
Адам Гајтани,,на езерскиот брег,УДАВЕНАТА,"УДАВЕНАТА 
 
од облаци бели и од свила нежна 
ти ја направивме постелата да си починеш 
Те чекавме откако се роди 
сите трепети и надежи за животот твој 
сега девојче шеснаесетгодишно, дренко во цутење 
чекајќи те рибите се смалија, билките на езерскиот брег 
пресушуваа изворите подземни, не паѓаа дождовите 
сега ни папсуваат рацете молејќи се 
 
Откако влезе ти езерото се разбранува  
чекавме полека душата да те напушти  
уживавме занесени 
од твоите трепети се раѓаше музика божествена 
ти мавташе со рацете во грчови 
постојано и повеќе нуркаше 
постојано и повеќе беше наша 
беше чудесна со отворени очи 
косите твои од свила очите твои зелени 
градите како две месечини 
He ќе те допре повеќе никој никое момче 
грди се овие млади спрема нашиве милувања 
спи малечка во твојата постела нова 
од мовта на сонцето од кадифето на месецот 
ќе бидеш осветлена со девет мали сонца 
ох 
сакаат да те грабнат мртвите спасители  
но ние те криеме во седумкатиа вода 
Ја слушавме твојата мајка како те тажеше 
кубеше коси, откорнат даб од бурата 
ο девојче 
се рушеа небесата 
а ти беше нашето чекање вечно 
девојче чедно негибнато, најчисто 
 
Еве, водата повторно почнува да се враќа, сè да нанесе во 
езерото 
рибите се плодеа и идеа да те гледаат тебе  
како се обновуваше како си убавееше  
билките од сите страни те заштитуваат  
во засолниште се наоѓаш  
спи малечка, наша ѕвездена крв 
 
Се задаваат младичи со ножови  
да ти ја искинат пајажината од сон  
но никако да те најдат  
те претворивме во тиха вода 
 
Една полудена Мајка не се оддалечува од брегот  
те чека да се вратиш удавена",Лебедовата Песна
Адам Гајтани,,на езерскиот брег,БОХИНСКО ЕЗЕРО,"БОХИНСКО ЕЗЕРО 
   
го нареков капка во отворена дланка 
извор од далечните гори од снеговите дални 
го нареков долина на спокојството, на птиците 
го нареков солза врз клепката изненадена, треперлива 
го нареков концерт од сигаи огледала 
каде облаците ја играат постојано својата невина игра 
го нареков смирена вода вода за лекување 
тука заврнува дождот кога ќе посака 
тогаш под дрвјата на брегот волшебната арабеска ја гледам  
на дождовните капки што една во друга се плетат  
во пајажина на убавината 
птицата слободно лета 
песната нејзе ѝ блика од чистите длабочини 
и песната тука песната не ја заборава 
тука е песната песна на птицата, занесена 
птицата лета јасно ја имам во очиве мои 
и не паѓа мртва од умора од секавица 
седум самовили водите ѝ ги хранат 
ако пливаш мачно пристигнуваш на брегот 
студената вода ги исцрпува твојата сила и храброст 
во него се огледуваат најдалечните гори 
пушката не го нафрлува стрелата сивиот елен го погодува 
окружено со зелениот гердан и белите стрми карпишта 
од белината се топат коските на изгубените алпинисти 
слегуваат по лулката на долината невидливи ангелски 
доаѓаат кон зорите со смирени души 
раката се претвора во цвет на брегот 
го нареков капка во мојата отворена дланка 
долина на мирот, долина на птиците, тишина, Библија 
та што ли е тоа во овој космос 
пара изгубена фрлена од небото, стопена убавина 
зашто човекот тука го чува човекот, да не се разболи, остави  
го барам коренот од ова езеро старо  
во коренот на еукалиптуоот, во цветот на Сахара  
длабоко скриен како спасување на светот и сонувањето  
тоа им го смири здивот на горите диви, на немите  
на полудените души, на биковите бесни на човештвото, на 
светот 

тоа е седело на птицата во згурата на небото 
тука сите роси се раѓаат 
тука се создаваат сите виножита 
саќето на пчелите 
ова е едно тихо, едно езеро нежно 
мирно езеро 
тука се штренна здивот на Хамлет по починката",Лебедовата Песна
Адам Гајтани,,на езерскиот брег,ВЕСНА И ЈАС,"ВЕСНА И ЈАС  

Весна 
отворено е едното око  
и постојано неспокојно —  

од езерово е тоа со излиени води 
веѓите твои се десниот брег 
со дукати што го покрива 
по левиот брег одат сватови на бели коњи 
немирното око на Бохињ 
блесок е на погледот твој 
со насмевката твоја езерото се лула 
и со градите ги храни изворите подземни невидливи 
тогаш е чисто и бело езерото 
самовилите како в маглата да се мијат 
и метеж се тие еден и никаде не паѓа дождот 
Co восхит му се предаваат луѓето на ова блаженство 
да сакаше Весна 
божицата можеше да ја именува со ново име  
на жртвите што те бараат  
да се молеше таа 
ќе ги спасеше душите удавени во длабочините  
Таа го прави тоа но никој не ја гледа  
ја молам душата таа да им ја врати 
ја молам да им ја даде мојата душа во лет  
среде нив нека ја најде, за себе нека ја земе  
зашто не ми треба таа 
без Весна зашто сум никој, душата ми е во вилиците на 
волкот 
По левиот брег одат коњаници 
чуваат секое влакно од твојата коса од трева 
Таа што прави толку чудесни нешта 
и толку чисто се смее  

Мислам дека ме сака",Лебедовата Песна
Адам Гајтани,,на езерскиот брег,РИБИТЕ ОД БОХИЊ,"РИБИТЕ ОД БОХИЊ  

Бохињ по дожд 
природата е пројаонета 
озарена со сјајот на светлината 
проѕирни се белите руна на облаците 
спуштени во езерото 
шепотат тие со рибите и тревите  

спокојство вечно и мир 
барјаци извишени се боровите наоколу 
за свадба подготвени 
јас седам на брегот на езерото 
кулата и мостот на Савица Бохинка 
слики се измамни 
на оваа убавина не ѝ треба ништо 
седам на брегот од езерото 
малите риби како се лелеат гледам 
го гледам нивното растење тегобно 
доаѓа најголемата и проголтува една 
играта продолжува 
брегу, следната која ќе биде? 
од врбата се спуштаат гранките 
лисјето килим разнобоен ткајат во водата 
разбој е врбата 
водата платно 
совалки се рипчињата 
кој ќе ја скине нитта 
наближува една голема риба 
така вознемирени растат 
додека еден ден не ги фатат 
со јадица или со мрежа 
и ги гледаме испржени на трпезата 
на софрата останаа само ликовите на рибите 
мртва природа",Лебедовата Песна
Адам Гајтани,,на езерскиот брег,МОЈОТ ГУЛАБ,"МОЈОТ ГУЛАБ 
  
виолетов 
мојот гулаб 
на љубовта 
полетува 
околу светот 
да ги емитува 
сликите твои 
со твоето убаво лице 
како слика на денот 
уморен 
падна мртов 
пред твоите клепки",Лебедовата Песна
Адам Гајтани,,на езерскиот брег,ОТКРИТИЕ HA ЕДНА MAЃECHA УБАВИЦА BO ПИРАМИДА,"ОТКРИТИЕ HA ЕДНА MAЃECHA УБАВИЦА BO ПИРАМИДА  

во пирамидата тукушто откриена 
од времето на царството на еден Рамзес 
најдоа чуден пергамент 
со убаво лице на царица 
сите се восхитија од убавината нејна 
Светецот почна да објаснува: 
пергаментов е вратен од кај раѓањето на сонцето 
се гледаат белите гради на една убавица 
каснати од змијата што е уште жива 
имаше длабок сон 
со црни коси спуштени на белите гради  
калеша убавица  
облечева во бело 
сета позлатена со бисери и дијаманти  
Светецот потоа рече:  
во овој миг на овој ден во годинава  
ќе видите уште едно големо чудо  
тој век во таа година во тој ден 
сонцето ќе се преобрази и посилно уште ќе видите: 
убавицата ја имал прегрнато еден маж 
со светол знак на челото 
се гледаше чашата испиена со отров 
жртвуван за неа беше 
се гледаше главата спуштена во прегратката  

Светецот сакаше името да ѝ го прочита  
на убавицата 
што беше поубава од Клеопатра и рече: 
во оваа година во овој ден во овој миг 
ќе ѝ блесне лицето светло 
во мигот како прелетување 
блеснаа името и презимето на саканата моја 

Светецот пак проговори 
но зборот му застана в грло и занеме 
и тој да објасни не знаеше 
зошто умрела убавицата 
и како денес и сè и овој ден 
останала змијата жива 
младичот што ја беше прегрнал 
беше сал останат еден знак светол на челото 
без име",Лебедовата Песна
Адам Гајтани,,на езерскиот брег,ΦATАМОРГAHA,"ΦATАМОРГAHA 
 
 
 
 
Гама зраците во далечина се шират 
станува голема горештина со измислена влажност 
се отвора хоризонтот се раззедрува погледот 
во клепките ти бучи изворот шуми лисјето 
чекорите стануваат лесни 
оаза со стотици бои што мамат 
ја држиме како во дланка 
трепериме од страв — да не е ова уште една измама 
на богот на страшната жед 
трчаат в соне со отворени очи 
и нозете сега стануваат од олово 
песокот се постила пред нас како погледот 
песокот прави чудеса во нас — 
ме покрива една девојка со долги коси и бакнежи 
среќни сме 
Од никаде не се гледа ни ветерот ни виорот 
да го разбранува овој глув океан од песок 
сам сум ваков меѓу другарите 
што ја оставаат скинатата нитка на трагата 
почнувам да викам а никој не ме слуша 
во прекрасната долина на измамата 
се спасувам од оваа долина 

=================================================================",Лебедовата Песна
Константин Миладинов,,,Бисера,"БИСЕРА 
  
Бисеро моме, Бисеро, 
Шчо носиш бисер на грло? 
Твоето грло хубаво 
И от дробнаго бисера 
Хилјада п'ти побело. 

Бисеро моме, Бисеро, 
Зашчо со бисер покривиш 
Твоето грло хубаво? 
Ја нејќу бисер да баца 
Тук сака твоето грло. –  

Бисеро моме, Бисеро, 
За кого низиш бисер'т? 
За кого готвиш дарои? 
Ја дарој бисер не сака 
Тук сака мома Бисера. -",Творби
Константин Миладинов,,,ГОЛАПЧЕ,"ГОЛАПЧЕ 
 
Голапче мало хубаво, голапче златокрилесто, 
Кога ти дојде при мене? и кога вчасот побегна? –  
Ушче ја глас ти не слушнаф: ушче те харно не видоф, 
Дан1 ми се, мило, наљути? Дан ми се, добро насрди!
3ашч не ти хубост пофалиф, зашч не ти крилја помазниф?  

Ела ми, мило, ела ми, ела ми сега при мене, 
Ја ке ти хубос пофалам, ја ке ти крилја помазнам, 
Ја ке те тебе назобим се со дробнаго бисера, 
Ја ке те чува секога, мое ми мило, в пазува.",Творби
Константин Миладинов,,,Т' ГА  ЗА  ЈУГ,"Т' ГА  ЗА  ЈУГ 

Орелски крилја как да си метнех, 
и в наши ст'рни да си прелетнех! 
На наши места ја да си идам, 
да видам Стамбол, Кукуш да видам, 
да видам дали с'нце и тамо 
мрачно угревјат, како и вамо.

Ако как овде с'нце ме стретит, 
ако пак мрачно с'нцето светит; 
на п'т далечни ја ке се стегнам, 
и в други ст'рни ке си побегнам, 
к'де с'нцето светло угревјат, 
к'де небото ѕвезди посевјат.  

Овде је мрачно, и мрак м'обвива; 
и темна м'гла земја покрива; 
мразој и снегој, и пепелници, 
силни ветришча, и вијулици, 
околу м'гли и мразој земни, 
а в гр'ди студој, и мисли темни.

Не, ја не можам овде да седам, 
не, ја не можам мразој да гледам! 
дајте ми крилја ја да си метнам 
и в наши ст'рни да си прелетнам; 
на наши места ја да си идам, 
да видам Охрид, Струга да видам. 

Тамо зората греит душата, 
и с'нце светло зајдвит в гората; 
тамо дарбите природна сила 
со с'та роскош ги растурила: 
бистро езеро гледаш белеит, 
или од ветар синотемнеит; 
поле погледниш, или планина, 
сегде божева је хубавина.  

Тамо по с'рце в кавал да свирам, 
с'нце да зајдвит, ја да умирам.  

Во Москва 

=================================================================",Творби
Веле Смилевски,,,КОНЦЕПТ ЗА КНИГА,"КОНЦЕПТ ЗА КНИГА 

Ниту една книга не може да биде  
Забранета книга.  

Вжештувањето на кладата  
Постепено нѐ внесува  
Во делот 
На ненапишаното.   

Затоа 
Ниту имало, ниту ќе има  
Забранета книга.  

Но помислата 
Да ја исклучиме можноста 
За забрана 
Ε крик 
Или 
Идеја за тестамент,  
За книга што ќе ја доживее  
Слободата за читање.  

Потребата 
Да ја кажеме оваа вистина 
Hѐ качува на високо.  

Слегување оттаму нема.",Забранета Книга
Веле Смилевски,,ЗАБРАНЕТА КНИГА,КНИГАТА ОДГЛАС,"КНИГАТА ОДГЛАС 
(Обраќање)   

Вие сте, сосема случајно,  
На големиот премин  
И, заплиснати од киселата насмевка  
на непоправливиот циник Лучијан Блага,  
Ги слушате чекорите на пророкот.  

Америка: пророштво!  
Европа: пророштво!  
Далечниот одглас на Вилијам Блејк  Be пресретнува.  

Додека низ решетките на јазикот  
Ги пребарувате зборовите  
Редејќи ги од праг на праг  
Несакајќи отсекувате прамен  
Од косата на Паул Целан.  

(Од огнот на радоста  
До новото огорчување  
Лyj Арагон ги затвора прозорците  
Бранејќи се од црвени ветрови). 

Додека ги премерувате 
Границите на празнината 
Што ве соочуваат со Јаството Co планината што постои за вас 
Од другата страна, потпрен на бастун со левата, 
Ви мавта со десната рака Мирослав Холуб.  

(Скришум, со бели ракавици на рацете, 
Во малиот дуќан во Кембриџ 
Тед Хјуз препарира пештерски птици)  

Додека скицирате студии на предметите 
Co кои оставате оттисок во глина 
Пред вас се распаѓа светот на Збигњев Херберт.  

(Бидете стрпливи, 
Зад границата на минатите дни 
Александар Блок на бреза црта срце).  

Додека заспивате во постелата на доцниот час  
Марк Стренд упорно ви тврди:  
Ова е вистинскиот час!  

Осамени меѓу прастарите стебла  
Ја слушате виолината на Марин Сореску,  
Α потоа долго Жан Пол Гибер  
Ви го толкува лицето на благата смрт. 

(Сина вода блика во сеќавањето:  
Од мостот на Незвал  
Гледате жена во множина).  

Додека се одмарате во сенката што дише  
Го чувствувате нераздиплениот здив на Ив Бонфоа  
И издишувате, издишувате, издишувате.  

Додека патувате кон станицата во пустина 
Го слушате гласот на Јосиф Бродски 
Немо запишан меѓу кориците на Книгата Одглас.  

Тоа не е крајот.  
Тоа е само почеток.",Забранета Книга
Веле Смилевски,,ЗАБРАНЕТА КНИГА,НАПУШТЕНА КНИГА,"НАПУШТЕНА КНИГА 
 
Сѐ од тебе заминува, од нас заминува сѐ!  
 Габриела Мистрал  

Фабулата веќе не е важна, 
Сè е кулминација во краткиот живот.  

Телото доброволно си бара легло  
По своја мерка.  

Часовниците никој не ги слуша. 
Тие сами им се враќаат 
На нашите сеќавања 
Вкусно гарнирани 
Co модра перуника во модра вазна.  

Се обновува историјата на мигот  
Во малата соба  
Од чиј прозорец само еднаш  
Се испраќа поздрав.  
Некој на аголот од темната улица  Co усна хармоника ја свири смртта.",Забранета Книга
Веле Смилевски,,ЗАБРАНЕТА КНИГА,БОЛЕСТИТЕ НА КНИГАТА,"БОЛЕСТИТЕ НА КНИГАТА  

Bo улицата Ренгенска број 92 - a  
Има приватна болница  
За приватни болести на приватно болни  Co приватни соништа и приватни деривати  
На храната консумирана приватно  Co приватен апетит  
И приватни посебни потреби  
И потреби за мокрење и голема нужда  
На оние кои приватно си го гризат сонот  
Заробени во приватната мрежа на сонувалката  
Во која ферментираат идеите  
До згуснување  
До тези 
За поцинкувањето на ластарот  
За течењето на каменот  
За месечевата клетва во водата  
За гранката што грачи  
За се што нешто значи  
Меѓу зреењето на лебот  
И 
Потребата  
Од 
Дла 
бо 
ко 
Дишење.",Забранета Книга
Веле Смилевски,,ЗАБРАНЕТА КНИГА,БЕКГРАУНД HA КНИГАТА,"БЕКГРАУНД HA КНИГАТА  

Bo пазуви ја носеле  
Наменски ја употребувале  
Под тезги ја криеле  
Горештини ја нагризувале  
На изгрејсонце ја молзеле  
На зајдисонце ја цеделе  
На клепки ја обесувале  
Клети шпиони ја толкувале  
Сешто ја нарекувале  
(Била прозорец  
Била и решетка)  

Ceгa е литература  
Под сигнатура 49 Κ  

Bo папок ја подврзувале  
На едно место ја оставале  
На друго место ја наоѓале  
На коњи ја качувале  
Во галопја испраќале  
Крај модар насип ја саделе  
Во хорски жици ја тегнеле  
На таван ја лепеле  Co лаком залак ја крепеле  
(Била далновод  
Била и белутрак)  

Ceгa е литература  
Под сигнатура 49 Н 

Ha дланки ja пишувале  
Bo неволја ja допишувале  
Од немајкаде ja препишувале  
Без зборови ја умножувале  
Во снег ја вжештувале  
Редовно ја потстрижувале  
Во кисели овошки ја унижувале  
Крај влажна кожа ја доживувале  
Во остатоци на смев ја сожалувале  

(Била светлина  
Била и темница) 

Ceгa е литература  
Под сигнатура 49 И  

Во тело ја изѕидувале  
Катаден ја отповикувале  
Оголгола ја слекувале  
Беспоговорно ја силувале  
Ја негувале, негувале, негувале  
Зад пораката $ протестирале  
Во восок ја зачувувале  
Пес и јазол ја врзувале  
На вечност ја обврзувале  
(Била Атлантида 
Била и клозетска нула)

Ceгa е литература Под 
сигнатура 49 Г 

Bo планина ja губеле  
Ha ѓаволи ja изнајмувале  
Под вишна ja оплакувале  
Β лице и ликувале  
Ја заведувале, ја засводувале  
На полен ја запчелувале  
Во катран ја расветлувале  
Во визија ја разретчувале  
Пред неа секогаш избрзувале 
(Била змија ѕвечарка  
Била и глогов трн)  

Ceгa е литература  
Под сигнатура 49 A",Забранета Книга
Веле Смилевски,,ЗАБРАНЕТА КНИГА,ЗАБРАНЕТА КНИГА 1.,"ЗАБРАНЕТА КНИГА 
 
Врз кадифе глава веднам, но ми тежи мисла една, 
мисла тажна, мисла бледна: кој е овој зловест створ? 
Едгар Алан По  
1. 
 
Забрането одење по стапките  
Забранети стапки по нестапнатото  
Забрането блиско во далечината  
Забрането лице во опачината  
Забрането отворање на сандакот  
Забрането ловење спитомен дивеч  
Забрането бакнување илузии  
Забрането дете во утроба  
Забрането плетење бессоница  
Забранети обетки на црешната  
Забранета година во векот  
Забрането икање на работен ручек  
Забрането паркирање на крстопат  
Забранета плитка вода во вирот  
Забранета емисија за змејови  
Забрането срце во кафезот  
Забрането чешање по тилот  
Забрането слегување на патот за горе  
Забрането гракање според „Nevermore!“  
Забранета книга ширум отворена",Забранета Книга
Веле Смилевски,,ЗАБРАНЕТА КНИГА,ЗАБРАНЕТА КНИГА .2,"2. 
 
Забрането веслање на суво  
Забрането суво во суводолица  
Забранет страв во пукотница  
Забранет пејзаж во поезија  
Забрането копање компири  
Забранет сомнеж во надежта  
Забранет вител во глуждот  
Забранет глужд во кабелот  
Забрането подгазување на газдарицата  
Забранет пикасо во кукуречани  
Забрането кукурикање во песочани  
Забранет одговор во дворот  
Забрането сонување на јавето  
Забрането јаве во несоница  
Забранета жед во жена  
Забранет страв во темница  
Забрането двоумење на делница  
Забранет црв во небесен корен  
Забрането гракање според „Nevermore!“  
Забранета книга ширум отворена.",Забранета Книга
Веле Смилевски,,ЗАБРАНЕТА КНИГА,ЗАБРАНЕТА КНИГА 3.,"3. 
 
Забрането празно во празнина  
Забранета празнина во мазното  
Забранети еднороги меѓу еднооки  
Забрането колвање на зборот  
Забрането качување по јаже  
Забрането копање во гробишта  
Забрането солење на потта  
Забранета пот под јазикот 
Забранет шум меѓу трските  
Забранет чекор кон небиднина  
Забранета иднина на листот в есен  
Забрането плукање на јавни места  
Забранет топломер во топлина  
Забранета магла во ветар  
Забранет ветар пред метла  
Забрането слободно паѓање  
Забранета забрана за забрани  
Забранет зборот непреќутен, зборен  
Забрането гракање според „Nevermore!“  
Забранета книга ширум отворена.",Забранета Книга
Веле Смилевски,,ЗАБРАНЕТА КНИГА,КНИГА HA СЛОБОДАТА,"КНИГА HA СЛОБОДАТА 
 
Имам мистички визии и космички вибрации 
Ален Гинзберг 

Благословувам постојано 
Благословувам 
Сѐ што е околу мене.  

(Предметите 
Ми ги одбројуваат часовите  
Додека ги разместувам по сеќавање)  

Ја благословувам ноќта  
Го благословувам денот.  

(Метеори 
Ми смрзнуваат во дланкиве 
Додека го толкувам ѕвездениот гердан)  

Благословувам во пролет  
Благословувам во лето  
Благословувам во есен  
Благословувам во зима.  
Благословувам вон времето  
Благословувам вон просторот.  
Вселената е мојот Благослов.  

(„Последен обид“, рече Бог  
Или Тед Хјуз 
Во Гаврановата прва лекција)  

Јас сум Благослов Апсолут. 
Прогласувам:  
Книга на слободата.",Забранета Книга
Веле Смилевски,,ЗАБРАНЕТА КНИГА,КНИГАТА ЅИД,"КНИГАТА ЅИД   

Ѕид што се поместува  
Ѕид што сонува  
Ѕид од усвитен камен  
Ѕид што прашува  
Ѕид без одговор  
Од онаа страна на ѕидот  
Од оваа страна на ѕидот  

Ѕид на сонце 
Ѕид варосан 
Графити ѕид 
Ѕид што се гради 
Ѕид што се урива 
Непознат ѕид 
Ѕид за поклонение 
Ѕид ковчег 
Курвин ѕид 
Замислен ѕид 
Ѕид на радоста 
Ѕид на ужасот 
Од онаа страна на ѕидот 
Од оваа страна на ѕидот 

Ѕид прегратка 
Ѕид за кршење глава 
Ѕид магија 
Берлински ѕид 
Ѕид фуснота без повод 
Ѕид без ѕирка и проѕирка 
Ѕид пророк 
Алтернативен ѕид 
Ѕид за мочање 
Ѕид палета 
Пијан ѕид 
Од онаа страна на ѕидот  
Од оваа страна на ѕидот  

Ѕид што зборува  
Ѕид што молчи  
Осамен ѕид  
Ѕид воздишка  
Јас ѕид 
Од онаа страна на ѕидот  
Од оваа страна на ѕидот",Забранета Книга
Веле Смилевски,,АЛГЕРНАТИВНА КНИГА,СТУДЕНА КНИГА,"СТУДЕНА КНИГА 
    
снег врне во светлата куќа  
куќата на мојот сон  
е натрупана со снег и јас  
каде и да појдам 
те среќавам во исто годишно време 
во зима што те дочитува 
во зима што ме препрочитува 
(о, летна горештино 
прежеднета водо, о) 
додека врне снег 
додека редам 
во фурната пресен леб 
додека костените ги вадам од жарот 
врне снег во светлата куќа 
во куќата што ме сонува замрзнат 
отсутен и туѓ 
со очи на замрзнато небо 
топло склопени со твоите корици",Забранета Книга
Веле Смилевски,,АЛГЕРНАТИВНА КНИГА,КНИГАТА ИДЕЈА,"КНИГАТА ИДЕЈА 
    
твојата светлина ми доаѓа  
светлината твоја што доаѓа  
и заминува 
и за рака ме поведува  
низ едно поле 
крај една река 
крај сѐ што може да биде светлина  
како крај мене што се распостила  
светлината твоја  
твојата екстаза  
твојата скриена тага  
твојата тајна симетрија  
со сонцето од кое извираш  
и ми се враќаш за да бидеме едно  
во неизвесноста  
во која те гаѓаат темни луѓе  
заслепени од твојата светлина  
светлината твоја ми доаѓа  
твојата светлина што доаѓа  
и заминува 
како што јас дојдов и заминав  
подалеку од сите",Забранета Книга
Веле Смилевски,,АЛГЕРНАТИВНА КНИГА,КНИГАТА ПОТТЕКСТ,"КНИГАТА ПОТТЕКСТ 
    
ги берам плодовите на познанието 
следејќи ја секоја нијанса на вкусот 
со љубов кон убава молња 
да, молња што била убава 
пред да се олади 
пред да се згрчи во костур 
пред да се раздроби во зборови 
пред да ги вкусам овие плодови 
на кои им должам 
долго патување што цути 
во поттекстот 
а пролет е 
кога се исправам како човек  
пред себеси 
и велам: сега е почетокот на моето  
трајно сеќавање на секоја нијанса  
во плодот што се сеќава на мене  
во желудник кој тешко се чита",Забранета Книга
Веле Смилевски,,АЛГЕРНАТИВНА КНИГА,КНИГАТА ЕСЕЈ,"КНИГАТА ЕСЕЈ 

метално чиста 
со цврста маса 
што одѕвонува 
сталожена 
спирално овенчана 
со чинот на раѓањето 
со с што е банално 
во стисокот на рацете 
во писокот на локомотивата 
во заминувањето 
кон личната слобода 
што заробува 
во една фуснота 
посветена 
на моето заборавено име",Забранета Книга
Веле Смилевски,,АЛГЕРНАТИВНА КНИГА,КНИГА НА ЕПИГОНИТЕ,"КНИГА НА ЕПИГОНИТЕ     

се собрале  
се набрале  
во колон цифри  
на секоја страница  
брифирани од ветар  
гласници во етерот  
со чекани в раце  
во ковачници  
на наковални  
воздигнати  
за иднината  
го потпалуваат огнот  
со здив  
на содржина  
нужно горчлива 
поттикнувачка 
(катарзичен поход)  
со мирис 
на познати јадења  
од својата внатрина  
што истекува  
како талог  
на застоен воздух  
во однегуван мев  
кој на очиглед на сите  
свечено се издишува",Забранета Книга
Веле Смилевски,,АЛГЕРНАТИВНА КНИГА,АЛТЕРНАТИВНА КНИГА,"АЛТЕРНАТИВНА КНИГА   

ако конечно се распукне  
планината и од неа  
потече изопаченоста  
што се собирала  
како раска во окото  
на ѕверот 
што ни оди по трагата  
душкајќи ни ги капките крв

ако конечно 
ни го открие некој потеклото  
сродството со трагачот  
што нѐ демне 
со векови  

ако конечно се откриеме  
во неговите очи  
спонтано  
како што течат  
водите од планината  
кон нас  

ако конечно  
сеткриеме како такви  
ќе значи ли дека  
тоа е почеток 
на нужната преобразба",Забранета Книга
Веле Смилевски,,МИТСКА КНИГА,ПРВАТА КНИГА МОЈСЕЕВА,"ПРВАТА КНИГА МОЈСЕЕВА 
    
И да ја отвфрлиме темата за Битието  
Под претпоставка дека е банална  
И низ болниот крик на раѓањето  
Да го чуеме она што го сакаме: 
 
Нема песна без земја и небо  
И без земја u небо нема дрво  
И плод нема без земја u небо  
Како што земја u небо нема без нас  
Задоцнети доселеници  
Во исцелителната градина на гревот, 
 
Ние го носиме гревот на првите луѓе  
Оти во песната  
Што само Он ја пишува  
Во талогот од Еденски соништа  
Остана прелагата змиска.  
Сега сите сме  
Едно тело  
Мазно тело  
Извиено тело 
Околу дрвото на познанието.  
Во арената пред нас  
Каин и Авел  
Плачат.",Забранета Книга
Веле Смилевски,,МИТСКА КНИГА,МИТСКА КНИГА (Прва),"МИТСКА КНИГА (Прва)    
Во ателјето Делал дреме крај новата скулптура  
Одисеј се буди на брегот не знаејќи дека е на Итака.  
На Зевс му се принесуваат жртви пред да фати бура  
Сизиф во Епир од погледот на Танат да избега сака.  
Харон со лаѓа го пренесува Орфеја во подземен свет  
Страшниот пат води до сенката на убавата
Евридика. 
Персефона плаче на рамото на својот   господар клет:  
Споени се две смрти, од змија и од љубов,
во една лика.  
Хефест во пештера златен престол на Хера ѝ кова, 
Co винова лоза околу вратот Дионис на Олимп 
го враќа. 
Низ кавга, на богата гозба, Зевс кажува   историја нова  
За огнот со збор што се пали и жестока     порака праќа.",Забранета Книга
Веле Смилевски,,МИТСКА КНИГА,МИТСКА КНИГА (Втора),"МИТСКА КНИГА 
(Втора)

Co труба од школка Тритон создава страшна бура.  
Во подземното царство Посејдон коњите ги спрема  
Острејќи го трозабецот тој тргнува      во нова авантура  
Да го задржи она што синот со пискот му го зема.  
Високи модри планини се брановите      на морската шир;  
По нив делфини го следат патот на господарот лут  
До мудроста на Нереј, до вистината една,          до благ допир  
Посејдон сака да стигне пред да се оствари 
сонот злосут.  

Α на патот мачен го пречекува преубавата 
Амфитрита  
Подавајќи му го, во пелени од морска пена,
синот Тритон.  
И пак се задава бура, на среќата нема крај,         
суетата е сита  
Кога јавето е посилно од претчувството   во страшниот сон.",Забранета Книга
Веле Смилевски,,МИТСКА КНИГА,МИТСКА КНИГА  (Трета),"МИТСКА КНИГА 
(Трета)   

Деметра ги одредува годишните мени  
Везејќи гоблени без да склопи око. 
„Што е златото пред зборовите скапоцени?“  
Се прашува она, барајќи во ноќта спокој.  

Α ни збор ни лика, сал темни врани  
За Персефона од подземје вестат грев.  
Зевс е лут, но и љубов страсна го кани  
Громовникот беден потонат во гнев.  

Мајката огнот го пали, како закрилник  
На плодноста цветањето го потсилува она.  
Спасот од подземјето барем за еден миг'  
Ε воскреснат во пролетта на Персефона.",Забранета Книга
Веле Смилевски,,МИТСКА КНИГА,ИДЕАЛНА КНИГА,"ИДЕАЛНА КНИГА 
    
Што остана од пораките  
На поетите заведени во книгата  
На идеалната држава?  

(На плоштадот скришум  
Се продаваат последните манифести)  

Што остана од поетите,  
Кормилари на илузијата  
Што сега е неподвижна камила  
Во пустина?  

(Во едно предградие 
На диво се реновира разрушена песна)  

Во очекување на телото  
На бледата копија на идејата  
Поетите се едноставни:  

„Доброволно му се препуштаме на сонот  
Што нѐ прогласи за гласници  
На јавето“.",Забранета Книга
Веле Смилевски,,МИТСКА КНИГА,КНИГАТА РЕПРОДУКЦИЈА,"КНИГАТА РЕПРОДУКЦИЈА  

Зад манастирот, покрај патот  
постојат гробишта за отфрлени предмети 
Ернесто Карденал   

Ние велиме:  
„Прогонство во себе“.  

Темниот глас вели:  
„Прогонство надвор од себе“.  

Играта на случајот  
Ε благо пијанство  
Во црниот бисер  
На смислата.  

Светот е репродукција 
На сонот 
По кој копнеевме.",Забранета Книга
Веле Смилевски,,МИТСКА КНИГА,СВЕЧЕНА КНИГА,"СВЕЧЕНА КНИГА    

Никогаш не е доцна  
За плачење 
Во процепот на времето.  

Α свечено е.  

Се прогласува  
Слобода  
На огнот  
Што оди  
И зборува.  

Свечено е 
Во идеалната држава.   

Во книгата 
Во која можеби ќе се вратат  
Прогонетите поети.",Забранета Книга
Веле Смилевски,,КНИГА НА СТРАВОТ,КНИГА HA СТРАВОТ,"КНИГА HA СТРАВОТ 
    
Ролетните на прозорците  
Се спуштени.  

Над влезот Co големи модри букви  
Пишува: 
„Кремирање на соништа“.  

Одвнатре  
Низ клучалката  
Упорно кон нас гледа  
Големо крваво око.  

Сите нѐ гледа.",Забранета Книга
Веле Смилевски,,КНИГА НА СТРАВОТ,БЕЛАТА КНИГА НА МАНОЛИ АНАГНОСТАКИ,"БЕЛАТА КНИГА  
НА МАНОЛИ АНАГНОСТАКИ  
Малони Анагностаки: „Само ти знаеш“ 
   
Само ти знаеш 
Како се губиш сега како потонуваш  
Во убави Години во бели кошули  
Во бели насмевки во бела книга 
 
Само ти знаеш како потонуваш  
Во нова облека во свежи улици  
Во аплауз додека минуваш  
Во шепот пред тебе што се распостила. 
 
(„Многу заседи го демнеа твојот пад“)  
Заседи од аплауз како празни истрели.",Забранета Книга
Веле Смилевски,,КНИГА НА СТРАВОТ,РИМУВАНА КНИГА,"РИМУВАНА КНИГА  
   
пламен на збор рамен 
страстен бесен небесен 
занесен 
знак дека пак 
на тајна 
трајна виделина  
око ќе сонува спокој  

мисла што се впива  
жива 
вивната а пак в миг  
стивната  
ο таа тага  
ο таа драга  

горе непрегор море  
плен на налуничав ден  

долу земна нескротлива  
темна коска древна  

засенети скаменети  
зборој во груба убост  
од створ цедат одговор:  
каде е атот? 
кој е патот?",Забранета Книга
Веле Смилевски,,КНИГА НА СТРАВОТ,КНИГАТА ТЕАТАР,"КНИГАТА ТЕАТАР 
Жолшо сидро, сина риба –  
со такви чудни месечини жие
            Силвија Плат 
   
штиците крцкаат  
неподносливо крцкаат  
под тежината на одот мек  

рефлекторот со модра боја  
ги прелива пукнатините  
на левиот образ на животот  

на десниот образ на животот  
истекува остатокот  
од модрата боја на рефлекторот  

сенките се качуваат по левата  
страна на завесата и се спуштаат  
по десната страна на завесата  

на средината од сцената  
нашите усти нѐ голтаат  
со сласт што освојува  

публиката        аплаудира       безмилосно  
аплаудира        безмилосно    публиката  
безмилосно     публиката       аплаудира 

таму, од другата страна на завесата,  
во гледалиштето, веќе започнува  
долго очекуваната претстава",Забранета Книга
Веле Смилевски,,КНИГА НА СТРАВОТ,Т.Н. КНИГА,"Т.Н. КНИГА 
    
книга - книжна  
гакни - расеана  
инкаг - раскурвена  
гинка - разулавена  
кинга - раскостена  

на κ - кудена  
на н - нудена  
на и - исцедена  
на г - грдосана  
на a - алосана  

книга т.н.",Забранета Книга
Веле Смилевски,,КНИГА НА СТРАВОТ,ГОЛА КНИГА,"ГОЛА КНИГА     

ѝ ги гледаме срамните нешта  
Млекото, месото, дождовите  
Изораната почва што нè топли  
Одвнатре.  

ѝ цртаме иднина  
На белата површина  
И таа проодува  
Модифицирајќи се  
Во топло меко тело  
Учејќи нѐ  
Да станеме фетус  

Ceгa е време  
Да бидеме родени,  
Да го чуеме плачот нејзин  
Пред да нѐ види.  

Кој ќе не прочита  
Мајко?",Забранета Книга
Веле Смилевски,,КНИГА НА СТРАВОТ,ХАИКУ КНИГА,"ХАИКУ КНИГА 
   
Кориците на книгата се отвораат 
Ако се направени 
По мерка на нејзината идеја.",Забранета Книга
Веле Смилевски,,КНИГАТА ПРЕПОЗНАВАЊЕ,КНИГАТА ПРЕПОЗНАВАЊЕ,"КНИГАТА ПРЕПОЗНАВАЊЕ 
    
Се исповедам пред Бога  
Свежо избричен  
Гологлав Co предупреда во Зборот:  
На почетокот беше Тој!  

Невиноста на небото ме збунува  
На сите испишани страници  
Co дождот на моите несоници.  

Барам прошка за играчките  
Што светат расфрлани  
на Малата Кола.  
Детството со ѕвезда в рака  
Ми мафта оддалеку.  

Овдека  
На земјава  
Сѐ е обично  
Како и секогаш.  

Патот е тесен  
Портата е ниска 
Бог е голем.  

Стојам пред себе.  
Се препознавам.",Забранета Книга
Веле Смилевски,,КНИГАТА ПРЕПОЗНАВАЊЕ,ОГНЕНА КНИГА,"ОГНЕНА КНИГА 
    
Го разгорувам жарот  
Во дувлото на животот  

My се препуштам со мисла  
За гола жена  Co чекор кон Парнас 
Залуден од желба  
Да бидам пламен  

Прскаат искри по небото  
Додека ми гори кошулата  
И станувам усвитен камен  
Метеор желен за Мајката Земја 

Co благ допир  
Го отворам просторот  
За глобално затоплување  
Во собата полна со гости  

Од жарот пишти змија",Забранета Книга
Веле Смилевски,,КНИГАТА ПРЕПОЗНАВАЊЕ,ВРЕМЕТО HA КНИГАТА,"ВРЕМЕТО HA КНИГАТА 
 
Времето е како коса што без крај се чешла        
Лyj Арагон 
 
Се раѓавме, се раѓале, се раѓаат над дупка што зјапа  
Неименувана бездна пред која страв во крвта струи.  
Ние сме одглас на гласот под небесната капа,  
Свилени конци низ нотите на бескрајни партитури.  

Живеевме, живееле, живеат со страст     на бујна грива 
Во убоста на утро со кошула распетлана до кожа.  
Ние сме сон на тревите со корен на мисла дива,  
Отмена растителка на надежта во топлата ложа.  
Умиравме, умирале, умираат без засолн     во часот суден  
Ослободени од тврдоста на телото што ѓавол      го зема. 
Ние сме сечила остри што искрат во векот 
наш студен,  
Пијан ренгишпил на кој, наверојатно, одамна
нѐ нема.",Забранета Книга
Веле Смилевски,,КНИГАТА ПРЕПОЗНАВАЊЕ,ОДАИТЕ HA КНИГАТА,"ОДАИТЕ HA КНИГАТА 
    
Одаите мирисаат на плодови во есен  
Имаат ротирачка иднина, ôд лесен.  
Одаите се одглас на шума со таен лаеж  
Имаат раце и нозе, имаат надеж.

Одаите полагаат испити по живот  
Имаат очи со темни зеници во сливот.  
Одаите се говор пред одговорот иден  
Имаат изгребано лице на приказот ѕиден.  

Одаите својот повик го гласат на ѕвона  
Имаат стрели и ѕвер постојано што гонат.  
Одаите се колнат во клучарот стар и спор  
Немаат тие доверба во оние однадвор!",Забранета Книга
Веле Смилевски,,КНИГАТА ПРЕПОЗНАВАЊЕ,ТЕЛОТО НА КНИГАТА,"ТЕЛОТО НА КНИГАТА

Jа допирам твојата клетка космос,  
Сакам да сум зглоб наѕвезденото скеле.  
Додека низ дворот растрчува ангелот бос  
Сакам да ти втиснам на челото белег.

Ја допирам твојата крв во божур поле,  
Сакам да вградам сон во атомот следен.  
Додека раѓаш деца со крик радосен и болен  
Сакам твоите стапки да бидат збор ненадеен.  

Ја допирам коскената маса во тебе што гори,  
Сакам да сум буква од танцот, еднаш бар.  
Додека од библиотеката твојот глас говори  
Сакам в занес долго да те чекам на тротоар",Забранета Книга
Веле Смилевски,,КНИГАТА ПРЕПОЗНАВАЊЕ,ЕРОТСКА КНИГА,"ЕРОТСКА КНИГА 
 
Спиеше: со врел прст, гол, без аметист  
Под ношница мушнат, след воздив низ гриз 
Стефан Маларме 
  
Кротко ги лепи дланките за стаклото  
И знае дека доаѓа пролет со ужасни  
Рунтави погледи, со морници  
По снагата на една бреза  

Долго ги милува ресите на пердето  
Прави паралела со тротоарот  
На кој заклан петел се дели  
Од ѕвездите и чуварот ноќен  

Гласот го обојува утрински  
Телефонирајќи здодевно  
И бесцелно за да го успори чекорот  
Оттргнувајќи го погледот од улицата  

Ја пресоблекува влажната кожа  
Ја везе со усвитениот знак на плотта  
И ја слуша песната на петелот  
Вивната во крвоскок до небеса",Забранета Книга
Веле Смилевски,,КНИГАТА ПРЕПОЗНАВАЊЕ,КОЊИТЕ HA КНИГАТА,"КОЊИТЕ HA КНИГАТА 
    
Тупотат со копитата 
Удираат во земјата, во каменот 
Ја враќаат довербата во пламенот 
Co кој внимателно треба да се ракува 
Пред да се потпали летото 
Пред да легнеме на ледина 
Да се одмориме.  

Тупотат со копитата  
Удираат во зборот, во пораката  
Ја заведуваат откопаната вода  
Во контраст со нашето благо  
Љубопитство, со нашата потреба  
Да прелетаме планини и полиња,  
Да се одмориме.  

Тупотат со копитата  
Удираат во садот со месечево млеко  H будат нас блудни коњаници  
Вјавнати на своите илузии  
Во осветувањето на семето  
Што нѐ создаде  
Co кое создаваме  
Во галоп.",Забранета Книга
Веле Смилевски,,КНИГАТА ФРАГМЕНТ,ЗАБОРАВЕНА КНИГА,"ЗАБОРАВЕНА КНИГА 
 
Изгубени предмети нема,  
ни најдени предмети нема,     познаваме само изменети нешта. 
Едвард Коцбек 
  
Заборавена книга на камен,  
крај жена, во тунел, на ѕвезда,  
под биро, во купе, на тезга  
во рамка, под микроскоп;  
Заборавена книга на рамница,  
пред гулабарник, во училница,  
на граничен премин, во пролет.  

Книга заборавена  
Книга за раѓањето.  

Заборавена книга пред огледало,  
во кафез, на стрниште, крај камин,  
во жолто, во црвено, во модро,  
крај накит, во магла, в џеп;  
Заборавена книга на чардак,  
ни на небо ни на земја,  
пред месарница, на трн, во роса.  

Книга заборавена  
Книга за љубовта. 

Заборавена книга во книга,  
на тротоар, крај брзак,  
пред капела, на стадион, во дупка,  
под чкорка, во сон, меѓу две нозе;  
Заборавена книга на дожд,  
под копита, во WC, на ливада,  
пред праг, крај пруга, на пијанка,  
под небесен вител.  

Книга заборавена  
Книга за смртта.  

Книга што ќе се памети.",Забранета Книга
Веле Смилевски,,КНИГАТА ФРАГМЕНТ,ПРЕДМЕТИТЕ HA КНИГАТА,"ПРЕДМЕТИТЕ HA КНИГАТА 
    
Ги допираме меките нешта  
Кои ни останале во сеќавање  
При раѓањето.  

Едно патување допираме  
Во голготата што ќе нè памети  
При умирањето.  

Ретките состојки на зборот  
Hѐ допираат во животот  
И ние ги изговараме.  

Опкружени сме со покуќнина, Co сè што ни треба 
Крај каминот, на трпезата.",Забранета Книга
Веле Смилевски,,КНИГАТА ФРАГМЕНТ,КНИГАТА ФРАГМЕНТ,"КНИГАТА ФРАГМЕНТ 
    
Под еден куп камења  
Лути тревки сонуваат поле  

Под еден куп камења  
Бесни реки завируваат песна  

Под еден куп камења 
Од очите се подаваат змии 

Под еден куп камења  
Погледот се избиструва до очај  

Под еден куп камења  
Зборот се расправа со смртта  

Под еден куп камења  
Смртта се претвора во сон

Под еден куп камења  
Најблиску сме до животот",Забранета Книга
Веле Смилевски,,КНИГАТА ФРАГМЕНТ,ЕДНОСТАВНА КНИГА,"ЕДНОСТАВНА КНИГА     

Додека мекото тело на ноќта  
Ја открива својата сончева страна  
Ја слушаме тајната реплика  
На едноставното четиво за смртта.  

Од заседа му се препуштаме на сонот  
Слекувајќи ја од себе  
Баналноста на животот.  

Се подготвуваме за новиот ден.",Забранета Книга
Веле Смилевски,,КНИГАТА ФРАГМЕНТ,ЗАРОБЕНА КНИГА ( 1.),"ЗАРОБЕНА КНИГА ( 1.)

Однегувано заминување  
Страв пред липата, коцка  
Фрлена во празно  
Ηа час пo читање  

Колеблив чекор  
Повик на пештера, зло  
Што раѓа љубов  
Во занесот на стареењето  

Обединување со посевот  
Зрело жито, жолтици  
Во грне што крцка  
Од зборови ровови",Забранета Книга
Веле Смилевски,,КНИГАТА ФРАГМЕНТ,ЗАРОБЕНА КНИГА ( 2.),"ЗАРОБЕНА КНИГА ( 2.)  

Говор во ќелија  
Страв од згура, преселба  
Под весели шешири  
Co очи што намигнуваат  

Лице од виолина  
Пламен крај патот, лежење  
На постела од музика  
Што сослушува упорно  

Будилник на полицата  
Време во тегла, тајно  
Прозорецот зинува  
И дише, длабоко дише",Забранета Книга
Веле Смилевски,,КНИГАТА ФРАГМЕНТ,ЗАРОБЕНА КНИГА ( 3.),"ЗАРОБЕНА КНИГА ( 3.)     
Страниците го џвакаат  
Останатото време, постелата  
Ε празна, доаѓаат симболи  
За препознавање на гладот 

Спуштена е бесилката  
Голема празна нула, главата  
Ε пресликана во последната  
Глава на книгата  

Беспрекорната историја  
На пишувањето, архивата  
Од внимателно одгледани  
Самогласки станува шифра",Забранета Книга
Веле Смилевски,,КНИГАТА КАФЕЗ,КНИГАТА КУЌА,"КНИГАТА КУЌА 
    
Ја доѕидував, збор по збор 
Co жарот во огништето  
Co раскрилените кошули на чардакот
Co подземната вода, со каменот во водата  
Раздиплена низ одаите за пород.  
Ја доѕидував, збор по збор 
Co ластовиците под стреата, со голиштарците  
Co ноќните пакувања на куферите  
Co прераскажаната кланица за јагниња  
Co високите прозорци за плачење  
Co промајата, со гостите, со јадењата. 

Се раскуќуваше додека ја лечев  
Од бубачки, црвја и лоши зборови  
Од страв детски, од лутеж, од несон  
Од искра на наковална, од олово  
Стежнато во сачмата на крвта.  

Се раскуќуваше додека ја лечев  
Од змиски легла, од нагризан малтер  
Од садови со згустена глад, од тишина  
Од поглед кон првата ноќ на снегот  
Од просторот што лесно се одгатнува  
Од заминувањето, од страста, од вечноста. 

Збор пo збор, огништа, кошули, одаи,  
Збор по збор, голиштарци, куфери, прозорци  
Збор по збор, гости, јадења, лоши зборови  
Збор по збор, несон, наковална, сачма во крвта  
Збор по збор, нагризен малтер, згустена глад.  

Збор по збор 
До заминувањето, до страста, до вечноста 
Вечна Куќа.",Забранета Книга
Веле Смилевски,,КНИГАТА КАФЕЗ,КНИГА НА ЖИВОТОТ,"КНИГА НА ЖИВОТОТ     
За вдишувањето на годините по раѓањето  
За заминувањето пред облакот пчели  
За ноќта обесена на прозорецот  
За модрите движења во огледалото  
(остаток од бујатото растење)  
За животот во мртвата природа  
- Книга на животот  

За отвореното писмо со зарипнат глас  
За меурот во зелениот аквариум  
За пропуштените луѓе во бескрајот  
За полиците на кои се задава коњица  
(фрагмент од непрочитаниот роман)  
За животот на жртвата во темелот 
- Книга на животот 

За студените светови во мртвороденото Јас  
За узурпација на просторот за летање  
За сенката што оспорува и простува  
За мониторот што емитува срце  
(интермецо на илузијата во траење)  
За животот претпоставен од живите 
- Книга за животот",Забранета Книга
Веле Смилевски,,КНИГАТА КАФЕЗ,КНИГА HA СМРТТА,"КНИГА HA СМРТТА 
    
Живеат 
воздишки од крв, пламени јазици, уплашени  
коњи, руди во редок камен, елени што итаат  
кон север, зборови светли, улици свртени  
во темно, возови со лузни, темјанушки и оси  
во Книгата на смртта.  

Живеат 
места озарени од зори, железни остатоци  
во воздухот, соништа обликувани од чекан,  
папараци што нѐ препознаваат, мостови што  
се дават во реки, часовници навиени за горе  
во Книгата на смртта.  

Живеат 
градови со ѕидини од копнеж, суви лисја  
во мислите на стари жени, зими на слободата,  
феникси крај каминот, луѓе што чекаат во ред  
да ги отворат кориците и да стават потпис  
во Книгата на смртта.",Забранета Книга
Веле Смилевски,,КНИГАТА КАФЕЗ,КНИГАТА ПЛАНИНА,"КНИГАТА ПЛАНИНА   
 
Си велев: 
Можеби е прениско 
да се почне од ова место 
да се префрла грутка по грутка 
цветови, стебла, ѕверови 
за да се мине 
Планината.  

Си велев: 
Прениско е ова место 
за да се стигне навреме 
да се стигне пред гламната да прегори 
пред виделото да нè напушти 
за да ѝ се врати земеното на земјата: 
вода, оган, крв.  

Си велев: 
Сепак да се почне токму од ова место  
од стапалото што поместувајќи се  
го поместува заодот. 
 
Си велев: 
Планината постои за нас.",Забранета Книга
Веле Смилевски,,КНИГАТА КАФЕЗ,КНИГАТА НИЕ,"КНИГАТА НИЕ   

Ние децата на самракот што меко легнува  
во ходникот Ние што $ тежиме на тежата  
на земјата Ние што љубиме од љубопитство  
Ние што не признаваме владетел во зборот  
формираме Независна Илегална Единица  
Пророк  

Ние децата на паднати борци со шестари  
в раце Ние со центарот в срце Ние избодени  
од игли Ние што кротко се собираме во  
црно-белата слика Ние од портретот групен  
формираме Независна Илегална Единица  
Пророк  

Ние децата на ветрот со очи во темната  
шума Ние громобрани на очајот развлечени  
во поворка Ние што подаваме рака над  
космичката постела Ние - тајната на светот  
формираме Независна Илегална Единица  
Пророк",Забранета Книга
Веле Смилевски,,КНИГАТА КАФЕЗ,КНИГА ЗА СОСЛУШУВАЊЕ,"КНИГА ЗА СОСЛУШУВАЊЕ     

Влегуваме  
еден по еден  
со молк 
заробени во сенките  
од дамнешна есен.  

Собрани сме  
во клопче  
што ги најавува  
опасностите. 

Крик на ѕвер 
или на темна гора 
е овој неподнослив молк 
што н враќа во пенливиот мирис 
на животот минат 
во долг ходник за чекање 
со горчлива сол што ни тече 
низ мислата 
низ вените 
низ изметот. 

Боже 
колку сме свои 
додека влегуваме без најава 
без потреба 
да се именуваме 
во име 
на нашата кратка историја  
што мириса 
на засушени риби на тротоарот  
на чај од коприва 
на дојденци, на овоштарници, на пчели.  

Влегуваме обземени  
од фуснотите на животот  
истечен во молк  
во Пандорина кутија  
која конечно  
треба да проговори.",Забранета Книга
Веле Смилевски,,КНИГАТА КАФЕЗ,КНИГАТА КАФЕЗ,"КНИГАТА КАФЕЗ 
 
Веку мој, ѕверу мој, кој прв  
Ќе ти погледне во зениците... 
Осип Мандељштам 
   
Се гледам со очите на ѕверот  
Затворен во својата ќелија  
Во својата богата пустелија  
И ја меморирам сета верност  
Што си ја искажував кон себе  
Чекорејќи низ долгите ходници  
Низ вените со сè уште топла крв. 

Кој сега ќе ме препознае  
Во овој кафез од зборови и метал  
Под кожата што е само моја?  

(Додека го пресликувам јазикот на ѕверот  
Додека тајно ја шетам болеста во ѕверот  
Додека си ѕидам сон крај ѕверот  
Додека го смислувам посланието до ѕверот  
Додека испраќам потера по ѕверот  
Додека склучувам сојуз со ѕверот  
Низ клучалката на книгата  Me читаат ѕверови, ѕверови, ѕверови.) 

Ceгa сум сам меѓу овие корици 
Во оваа архитектура од претпоставки 
За изворот на светлината 
Што ме допира откосо 
Во иследувањата на мостот 
Под кој тече 
Долго тече обидот 
Да се наслика нечија смрт.

(Додека ламентирам во крвта на ѕверот  
Додека рикам со планината во ѕверот  
Додека го враќам светот крај ѕверот  
Додека го оставам аманетот до ѕверот  
Додека пекам пеколно по ѕверот  
Додека во крзно заспивам со ѕверот  
Низ клучалката на книгата  Me читаат ѕверови, ѕверови, ѕверови.)  

Кој ќе ме препознае во овој кафез  
Од зборови и метал, со pea на пресна  
Моч од животно што ја слави слободата?  

Кој ќе ме препознае во овој кафез  Co уста на океан, со полици од коски  
Во кои се робува слободата?  

Кој ќе ја препознае слободата?  
=================================================================",Забранета Книга
Славко Јаневски,,ИЛИНКА  СОНЧЕВА  СВРШЕНИЦA,Четирите,"Четирите 
  
Четири ајдука одат, 
ноќта ги следи во стапки, 
брезите плискаат на нив 
росница, студени капки.  
Одат ... 
Првиот ѕборува: „Си имам девојка танка,  
рујна ко ајдучко знаме, 
бела ко цутје на гранка“.  
Одат ... 
Вториот зборува: „Си имам малечко дете, 
мило ко ајдучка пролет, 
бистро ко потокот летен“.  
Одат ... 
Третиот зборува: „Невеста лична си имам, 
драга ко утрено сонце, 
топла ко оганот зимен“. 
       
Одат ... 
Задниот зборува: „Никого немам на светов, 
до една кременка лута, 
знаме - 
и ајдучка чета"".  
Четири ајдука молчат, 
месецот минува со нив,  
ветерот развева в гора 
ајдучки 
разговор 
ѕвонлив ...",Песни
Славко Јаневски,,ИЛИНКА  СОНЧЕВА  СВРШЕНИЦA,Ајдучка  легенда,"Ајдучка  легенда   

Позаспале села в модри соној, 
под заглавје зрак им послал свила, 
месечина под бран речен рони,  
одморува в покој бели крилја ...

Натежнале необрани лозја, 
под копита негде друмот ѕвони,  
Џин-ајдутин, луг и силен Козјак, 
неспокојно коњ по мракот гони.  

Иде jунак, заминуна гори, 
левен другар седум ноќи бара, 
седма вечер в челникови дворој 
се наведна пред мајка му стара: 

„Кажи, мајко, син ти љубен кај е? 
Сто соколци за соколец жалат,  
в пресечени грла клетва трае,  
дење - ноќе сонце не се пали.  

Од лелејка твојот син го раснев, 
кажи, мајка, кажи син ти кај е ? 
В мајчините очи светлост гасне, 
наведена пред јунакот трае.

Ноќ е, ветрец над лист дабов мине,  
лебед пиле попаднало в поток,  
ноќ е, славеј в песна срце кине, 
на друм сребрен слегол месец кроток.  

Ноќ е ... Тогаш под сламната стреа 
тажен борец пред мајката стапна: „Син ти падна! .."" -. и наведе глава-  
да сокрие солзи што му капат.  

Писна мајка за мртвото чедо:  „Кој нa пролет пo бразди ќе сее, 
кој ќе сее, кој снопје ќе реди, 
чие око на ден ќе се смее?  

Кој на оро ќе надува гајди, 
кој на покоп стара ќе ме плаче, 
кој по гора угре ќе се најде - 
да го брани мојот народ мачен?""  

Писна мајка, Козјак стемне в лице, 
од очите молскаици плисна, 
луто здивна, за пушка се фати –  
тажно соце в машки гради стисна ...

Мајчината солза кaј што капна – 
тука никна китка горчлив пелин, 
кај што Казјак в тeмницата стапна- 
запрскаа жар и искри врели, 
кај што крвје прокапаа челад – 
пораснаа житовити села ...",Песни
Славко Јаневски,,ИЛИНКА  СОНЧЕВА  СВРШЕНИЦA,Девојка  и  сокол,"Девојка  и  сокол 

- Што ме будиш, пиле, сокол пиле, 
што со гради в прозор биеш, 
каква радост, каква милост, 
в срце криеш?  

- Да ли ми те левен Стојан прати 
за на свадба стројник - весник, 
или ти се, сива птицо, 
гори тесни?

- Ни сум стројник, ни се гори тесни, 
туку весг сум, бела росо, 
од бел Пирин в мојве гради 
љубов носам.  

И ти носам на крилјава мои 
песна што ја пеел Стојан – 
без слобода не ќе дојде, 
веро моја.",Песни
Славко Јаневски,,ИЛИНКА  СОНЧЕВА  СВРШЕНИЦA,Челник  Пејо,"Челник  Пејо 
  
Левен Пејо на долама лежи,  
пуштил перче преку веѓи вити, 
ранет лежи не станува јунак,  
на тамбура бие жици китни.  

Песна лета. Гласовити жицн 
надзборуват во седала птици: 

„Чуј ме, чето, чујте, борци - рисој, 
преку гори, преку седум висој,  
девет дена, девет ноки лежам,  
коњ ме жали, сокол сив ме плаче, 
леат солзи, лута жад ми гаснат – 
горам в жешка треска што ме мачи.  

Чујте, борци, девет гори минав, 
девет сабји скршив в девет боја, 
вас ве барав, сега болен лежам 
и со солзи гола земја појам.  

Не се солзи што за здравје капат,  
ни се солзи за алено вино, 
но се солзи за пустава земја – 
на долж, на шир грабач што ја мине.

Болен лежам, а солзите те капат,  
за чапкунче коњче огновито, 
за скршена сабја боевита, 
за далјанка пушка кременица, 
за соколче в гора-изгорица ...

Чуј ме, чето, ако не ме чуеш – 
песна ке ми чујат сури орли, 
чуј ме, чето, и ако ме чуеш –  
однеси ме преку девет гора.

Сирачиња од маки да бранам, 
и да гаснам в пусти села пламен, 
дојди, чето, заздрави ми рани 
и земи ме под своето знаме"".",Песни
Славко Јаневски,,ИЛИНКА  СОНЧЕВА  СВРШЕНИЦA,Три  неволји,"Три  неволји    
  
Млада мома извикува борец, 
од крај село под зелено борје: „Свршениче, цвет румен на гранка, 
сокле саво, од Гоцева дланка, 
јас те мислам, ден и ноќ те чекам – 
да одиме до бистрата река, 
да седнеме под пупките цутни, 
да ти кажам: три неволји лути. 
Прва ми е на сред село оро - 
сите в оро а тебо те нема, 
втора ми е татковите двори - 
в кои без тебе и денот е темен, 
трета ми е најлута од сите - 
дење ... ноќе јас за тебе незнам, 
жив ли си ми, бајрактаре китен, 
Рујно цвеке, в платно што те везам.""  

Млад ми јунак зад темната гора 
пушки фрла, извикува зборој: „Свршеницо, лична моја брезо,  
што ме чекаш, што дарови везеш?  
За неволји ако танко пееш -
ај, без мене тажно в оро не е ...  
Не ме жели в пусти бели двори,  
не ме чекај од залез до зори 
и не жали што не знаеш, љубно, 
жив ли сум ти, дали ќе се вратам, 
со целувки да ти згреам убост, 
да ти китам со цвет коса златна ... 
Три неволји н мене ме мачат ... 
Прва ми и тешка и лута –  
под вериги уште мајки плачат,  
даца снага им свиваат в скутој, 
невестици бело лице кријат,  
лице кријат и в солзи го мијат; 
втора ми е дружината моја, 
по полето убитите орли 
што со крви жедна земја појат;  
трета ми е најлута од сите, 
ми загина капиданот китен, 
капиданот Гоце, орел крилен, 
ми загина под куршуми пламни,  
ми испрати стрела - поглед силен 
в планините и в нивите рамни ...  
Три неволји, таго моја жива,  
три неволји в гради не ќе стивнат ... 
В лута тага младоста ми вене, 
жали, душо, и ноќе и дење.""",Песни
Славко Јаневски,,Илинка  сончева  свршеница,Илинка  сончева  свршеница - 1,"Илинка  сончева  свршеница 
 
Знам прикаска една  
за девојка, 
за езерска вила,  
знам прикаска тажна 
и тажна, и мила ...  

Под црните трепки и светнала младост,. 
месечина зраци и сплела во коси, 
пролетните пупки и кителе гради, 
на лицето вишни и зрееле росни.  

Езерото в очи и плиснало капки, 
и строела снага зелената ела, 
сто ергени млади и следеле стапки, 
и греела ѕвезда на белото чело.  

Со издишки топли го топела снегот, 
низ нокта ли мине - изгревала зора, 
и чувале трага охридските брегој, 
и белеле снага изворите в гора.  

Шепотеле ноќе рибарите на лов: 
„На Илинден мугра ја донела в светот, 
ја доела кришум самовила горска – 
на постела чудна од пролетни цветој.""

И Сонцето, велат, се топело в љубов 
и нижело низа за грло и бело, 
нејзината снага, нејзината убост 
ја чувале в спомен сто планински села.",Песни
Славко Јаневски,,Илинка  сончева  свршеница,Илинка  сончева  свршеница - 2,"3ората еднаш отвори врата 
Сонцето младо во ден да стапи, 
на него тежи срма и злато, 
в раце му копје, на глава калпак.  

Сонцето мине - в крила му пламен, 
искри му бијат од очи светли, 
развеал облак, румено знаме, 
заденал в појас кавал и цветој ...  

Денот од очи сонот го стресе 
Илинка кога излезе в дворје, 
славеј и в грло запеа песна, 
пред неа глава веднеа борје.  

Езеро бурно, бурно и лудо 
зативна далги, в модрина светна, 
пред неа легна ко јагне рудо, 
белопер галеб в раце и слета. 

Ергенот пламен и виде лика, 
в пазуви сокри голема љубов, 
од грло младо песна му бликна 
за таа чудна моминска убост ...",Песни
Славко Јаневски,,Илинка  сончева  свршеница,Илинка  сончева  свршеница  - 3,"Рибарите зборат - две по тоа лета, 
ја попита тоа од мајка и милно, 
на дорија крилен од планина слета 
и закити мома со проѕирна свила. 

Еј, какво е момче пламеното Сонце, 
сто соколци - сватој му краселе рамо, 
сто јаболки златни му зрееле в појас, 
сто разиграл ора под сватовско знаме ...  

А колку е лична невестата бела – 
розолика пупка во априлска роса, 
малинови цветја и кителе чело, 
светулките полски и спиеле в коса.",Песни
Славко Јаневски,,Илинка  сончева  свршеница,Илинка  сончева  свршеница - 4,"В недела, еднаш, зашумеа лисја, 
божурот пламен се разгоре в ден, 
момата стројна ја топлеа мисли, 
чекаше момче и белеше лен.  

Облаче снежно се топеше в капки, 
свршеник огнен минуваше пат, 
долама скапа по небото напнал, 
под веѓи црни му молснувал зрак.",Песни
Славко Јаневски,,Илинка  сончева  свршеница,Илинка  сончева  свршеница - 5,"Пред Илинка змејот се сопра во пена 
и исипа оган од носници црни, 
в езерото бура в крај на крај се крена, 
се намурте денот, планината згрме.  

3атрепете борот, оголеа буки – 
над водата бурна се разнесе пукот: 
„Свршеницо млада, јас горам од љубов 
И сакам да раснам од твојата убост ...  

Ој, девојко, ој, Илинко, 
момо, в срце износена, 
закитена, оросена, 
сакам да си моја!""",Песни
Славко Јаневски,,Илинка  сончева  свршеница,Илинка  сончева  свршеница - 6,"Илинка в гордост испраи чело, 
љубовта сила разбуди в неа, 
од очи силни зафрла стрели, 
моминска гордост гради и згреа:

„Нашите планински села 
од тебе палени чадат, 
моми над момчиња мртви 
пелин и босилек садат, 
горите, нашата гордост, 
племето твое ги ништи, 
чедо - крај вдовица мајка - 
жално и печално пишти. 

Нема јас никогаш жива 
пред тебе срамно да паднам, 
Сонцето со зрак и светлост 
пак ќе ме милува млада ...""  

Зататне, потемне брегот, 
писнаа немирни ветрој, 
заплака вилата горска - 
за мома, скинато цвете.",Песни
Славко Јаневски,,Илинка  сончева  свршеница,Илинка  сончева  свршеница - 7,"Свршеницо, таго, 
таго в срце скриена, 
распламтена булко, 
в росни капки миена.

Замолкната песно, 
песно топла, ѕвонлива, 
заматена водо, 
водо моја пенлива.

Покосена срно, 
срно в зора доена, 
галебице итра, 
од грст Сончев поена.  
Свршенице, таго, 
таго в солзи миена ... 
Ој, Илинко момо, 
в безброј срца скриена.",Песни
Славко Јаневски,,Илинка  сончева  свршеница,Илинка  сончева  свршеница - 8,"А Сонцето в борба разфрлало зраци 
со омраза врела растопило мраз. 
Студениот облак му изгина в раце ... 
Но на мрамор студен невестата млада 
со смрзнати очи лежеше без глас. 

Свенуваа рози и плачеше денот, 
умираше галеб и плискаше бран, 
на моминско грло крв нанижа низа - 
по земјата никна млад рујноглав мак.  

Огновити солзи годеникот капна 
и исплака очи во залез од јад, 
да потопи тага в езерото стапна, 
кај замина светна злат неминат пат.  

Рибарите зборат - на лов кога одат - 
Сончевото лице светна еднаш в мај, 
порасфрла зраци по сината вода – 
и остана навек в рибарскиот крај.",Песни
Славко Јаневски,,Голаб  на  барикада,Испрак' ала  мајка  чедо,"Испраќала  мајка  чедо 
 
В планини летни, немирен сокол, 
тамо се борат соколски јата, 
в планини барај, барај без спокој 
извори бистри ко детско око, 
нашите води од крв се матат ... 

В пазуви земи пченично зрно 
нашето жито в бурново време 
изгоре, чедо, гламјоса црно. 

Донеси, синко, убава мома, 
жито да сее в бескрајна нива, 
донеси в пролет, донеси дома  
убава мома, Слобода жива ...",Песни
Славко Јаневски,,Голаб  на  барикада,Калина,"Калина 
  
Калина, мома Калина, 
румена горска капина,  

Коса и руса, свилена 
разигран ветер лелее, 
гради и пупки пролетни - 
на нив се лебед белее, 
в очи и искри немирни, 
веди згаснале.  

Калина, класок житовен, - 
пoкосен, 
низ жар и оган изнесен, 
цветок во слана изгорен.  

Винтовка кога записка, 
немирна Пчиња заплиска, 
птица од гнездо излета, 
волчица в гора изрипа, 
в опкопи мома налета. 

Налета оган засеа, 
песна низ нокта разлеа, 
туѓинци в снопје расеа ... 

Девојко, зоро румена, 
девојко непрежалена, 
девојко в живот вљубна.  
Барут во нокта засветка, 
топла ти песна замолкна, 
крај сета чета падната 
светлоста в око изгасна.  

А пред да зора зазори  
крилја во нокта шумнаа ...  
ѕвездено јаго пролета,  
русалка млада долета,  
трепетно,     леко,   нечујно  
на раце мома, заниша:  „Почивај, мома почивај ...  
очи ти в зраци светнале - 
и в шум на поток планински 
гласот ти шумел распеан ..."" 
Трепетно,     леко,   нечујно 
целувка топла остави 
на мрамор чело момино, 
трепетно,      леко, 
нечујно  
в ширина 
сина 
замина 
русалка - млада Слооода.",Песни
Славко Јаневски,,Голаб  на  барикада,Порака,"Порака 
 
Ти, невесто, прашаш што дома ме нема, 
опустена куќа да кренам од пепел, 
да оладам рани од крвнички ками, 
да погледам очи од плачење слепи, 
штом расцвета пролет, да засеам поле,  
да распеам грло со румено вино,  
под стариот орев да седнам со синот, 
и на стреи кога штрк напролет слета 
да запеам песна за нашата чета.  

Ти, невесто, прашаш, срно моја лека, 
ти прашаш и тлееш и секој ден чекаш.  

Но погледај, кога в страв крвник се враќа  
од далеку, скршен низ селото мине, 
и куќи ни пали да задуши мака, 
ти погледај - здивот на уста му стине, 
ти погледај - мине разбитата хорда 
и не свивај глава, но помни ме горда.  

И не ли се вратам, не исплакуј очи, 
и напој го синот со одмазда лута, 
и пови го в оган, и кажи му песна, 
слободата кога го лулне на скутој, 
како скапо платив ден сончев и златен.

Не исплакуј очи ... А ако се вратам 
и искинам жици пред твоето лице, 
и развеам знаме, распламтена птица, 
ќе надојде порој од пролетни зраци, 
ќе повлечам бразди по нашите ниви, 
со незнајна радост во нашата младост 
под новата стреа ке заѕвони смеа, 
ќе слетаат в село ластоечки јата,  
а нивите наши в бескрај ке се златат ...",Песни
Славко Јаневски,,Голаб  на  барикада,Полноќна  приказна,"Полноќна  приказна 
 
Темно, зракот преку гора замрел.  
Тивко шумат в пења бистри реки, 
дробат капки, бели зрна леки- 
преку ниви, цветни ниви рамни. 

Шумат реки песни вечно исти, 
шумат песни до далечно море. 
в тие песни јунак, паднат борец, 
зборој збори со бранови бистри;

„Паднав в борба една вечер темна, 
мајко моја, моја душо бела, 
в лет ме косна картечница врела, 
преку чело - и ме покри земја.  

Седум бевме, милувавме живот,  
седум, мајко, седум росни крина, 
но не најде крилја да ни скине 
туѓин крвав од заседа дива.  

Седум бевме... Беше блага пролет ... 
седум борци, заморенн, гладни, 
седум срца како зора млади ... 
седум млади не прегрна поле.

А ти, мајко, лулна чедо прво 
на праг татков, едно жешко лето - 
и со песна за комитска чета 
го задои со одмазда крвна.  

Сега плетеш и ме чекаш страдна, 
чекаш гора да ти врати чедо ... 
чекаш, мајко, прагот да го минам 
и во стари раце да ти паднам.  

А јас помнам од малечко бајка – 
некој човек до три века имал ...  
Во три борби јас луто би гинел, 
за ден сончев не би жалел, мајко!..“ 

,,Мајко, мајко ..."" 
шумат скришни крилја, 
ноќен излив мине преку борој. 
,,Мајко, мајко ..."" 
ветер носи зборој, 
неми гробој седум борци скриле.",Песни
Славко Јаневски,,Голаб  на  барикада,Горска  приспивна,"Горска  приспивна 
 
Спи, ми, сине, спи ми, чедо,  
јас што имам ти си сé, 
на твоето лице бледо 
ќе распламнат рози две.   

На топли ми гради затрај, 
те повива сонот благ, 
над бела ти снага ткае  
сребрен покрив ѕзезден зрак.  

Спи ми, душо, спи ми, сине,  
те успива шум на лист, 
божур - китки ветер кине  
и ти кити образ чист.  

Огништето наше згасна,  
но пак сме во роден крај.  
Спи ми, чедо, спи и расни  
за нашиот иден мај!  

Спи а, утре ќе те мамат  
в игра бела птици рој, 
над твоето младо рамо  
борец бдее - братот твој.

Спи ми, сине, спи ми, чедо,  
јас што имам ти си се, 
на тноето лице бледо 
пак ќе цутат рози две.",Песни
Славко Јаневски,,Голаб  на  барикада,Горка  лирика  во  селската  крчма,"Горка  лирика  во 
селската  крчма 
 
Стрепкува ламбата, 
чадна, заматена, бледа, 
неколку селани 
молчејќи 'в крчмата седат.  

Стегнал јануари, 
бие по вратите луто,  
заспало селото - 
в голите планински скутој ...

Разлева крчмата: 
„Стегнало зимово јако ...  
Пустиве планини 
од студ се грчат во мака ..."" 

„Тешко, проклетија, 
волкот пред ветеров бега,  
лутава да не е 
душава мраз ќе ја стега! .."" 

„А Дојчо загазил, 
му смрзнал русиет мустак, 
низ село говорат - 
велат - го подroнил Русот !

„Верно ... проклетија ... 
опустел, витосал светов ... “ 
„Потивко, потивко, 
еве го, влезува кметот ...“

Записка ветерот, 
изви од ламбата чадот, 
пијана издишка 
плисна од кметските гради ... 

„Пак вие тука сте,  
некако немате покој ...?"" 
 „Покој? ... Од покојот  
солзи ни сјајат во око!"" 

Капна ракијата, 
старецот подѕирна в дното, 
шмркна намуртено 
и силом го голтна злото. 

„Се ни e убаво, 
сите без гладна сме челад,   
в логор ги собравте,  
стивнаа грижите в село. 

 „Три деца изранив, 
в четири ѕидови пусти,  
туку ме сочува 
Дојчо од гладните усти ...""

Прокапа солзата 
в чашката - полна со јадој,  
горките зборови  
згинаа в белата брада. 

„Крчмару - деверу,  
наточи ракија малу,  
кесево празно е - 
но глава оставам в залог.  

Вистина главава 
не ќе е некако скапа,  
стои на рамења 
од неа солзи да капат ...“  

Старецот замолкна, 
бура низ вратата проби,  
навлезе в одаја 
в глувото полноќно доба.  

В задните часови  
шепнеше стариот селан:  „Нема да дочекам  
утрешна зорница бела ...  

Да одам време е 
кај трите убити синој,  
роден сум одамна,  
секако, стота ја минав.

Но само да ми е 
да ѕирна н од гробот ладен,  
да видам одмазда 
за трнте синови млади ...""

Старецот замолкна,  
ветерот удри во врата,  
догоре фитилот, 
изгасна светлоста матна.",Песни
Славко Јаневски,,Голаб  на  барикада,Гората  за  овчарот,"Гората  за  овчарот 
 
Те помнам од мало,  
Благоја, 
благ ден во неблага година,  
на мене кавал си развивал, 
в сенките мои си заспивал, 
в моите пазуј те мамеле  
извори студени,  
те помнам од мало, 
те помнам од седум години.

Години, 
години, 
болка ме зајала,  
години, 
години, 
под грло песна ми трајала, 
три лета туѓинец класја ни собирал, 
три лета бездушник убост ни сотирал, 
три зими гладоста пред врата лежала, 
три ... 
четири маја  
тегоба тежела ...

Студенa стегаше вечер,  
јасики в маглите тонеа, a ти пред малата чета  
појде - и гладен и блед,  
но тој бој последен беше,  
на раце залулав чедо,  
убиен сокол во лет.  
Твоето смрзнато око  
далеку, кон исток впиено,  
испрати проштален поглед 
в селото, в пламења скриено.  
Земја со срцето натопи,  
зрно да раскласа,  
класје да превтаса - 
в рујна крв миено. 

Срцето ми се кине, 
момин глас кога слушам:  „Реко ле огнена,  
низ гори мини,  
најди го Благоја ...  
Подарок извезов,  
ноќе, крај свеќа,  
подарок - кошула  
за јаки плеќа.  
Кога тој ќе ми се нагрне  
шепни му - 
го чекам 
и ќе го чекам, 
без него животот зацрне.  
Ти ќе го познаеш, реко, 
плускави раце има, 
усмивка ширум ко море 
и коса арсланска, дива.  
Шепни му, 
од љубов горам - 
чекам - дур ќе сум жива"". 
Навечер тага ме сотира, 
секој ден на мене 
по еден бајрактар умира.  
Загина ноќеска Илија, 
борец - и силен и крилен. 
Загина ... 
А ти го знаеш - 
заедно гнезда сте барале, 
заедно в табличка школска  
букви сте шарале, 
заедно ... 
и не сум знаела - 
дека сум чувала, гледала 
јунаци, планински ајдуци.  
Сине, ја помнеш ли Марика? 
И таа в планина загина ... 
В јаглени очи и прочитав 
илјади момински желби,
илјади приказни 
в срцето нејзино стиснати:  
домови бели 
под дрвја лиснати,  
грлици в жито, 
момински дарови 
на поток бистер и плиток.  

И други, и други паднаа,  
лутица змија ги пакоси, 
родена солза ме ороси.  3аедно овци сте чувале,  
заедно низ кавал 
детински желби сте дувале, 
заедно прво рало 
по меки бразди сте влечеле,  
заедно в селото мало  
вашите спомени течеле.  3аедно ... таго ... a нe сум знаела 
дека сум чувала, љубела  
јунаци, бунтовни ајдуци ...",Песни
Славко Јаневски,,Голаб  на  барикада,Цветои,"Цветои 
 
В Тиквешко негде, в некое село,  
кај в слана тивко венеше цвете,  
убија дете.  

Последна солза од око капна ... 
Кога на ридот есента стапна,  
в крви се изми утрото бело. 
И кога в зраци челикот светна –  
последна мисла ко птица летна: 
„Мајка ми сама остана в село!"" 

О, детски очи! 
Криевте в себе небесно катче ...  
Румено крвје, течеше в жили  
в радост без почин ...  

Кај око детско натопи земја 
гороцвет никна, разлиста пролет,  
кај крвта врела растопи слана 
црвена роза закити поле.

Мајската роза и цветот модер 
в миризма молат: „Закити, друже, огнена пушка  
со цвеќа млади, 
па напред појди и други деца  
брани со гради.""  

В Тиквешко негде, в некое село,  
кај в слана тивко венеше цвете - 
убија дете ...",Песни
Славко Јаневски,,Голаб  на  барикада,Балада  за  Црногорската  мома,"Балада  за  Црногорската  мома 
 
На румена свила вез позлатен везе 
црногорска мома, цвет в камења никнат, 
од очи и врели прокапале солзи - 
танконита бразда по моминска лика. 

- Ој, Мргуде, либе прво ... кај се твојте очи сини,  
ој, езерски. длабочини? 
Вo нив често в тивка вечер гледав соној како ронат ...  
Кај се твојте песни-птици 
на гуслени танки жици, 
што ми снага милуваа ко сребренкав ѕун на ѕвона?  

Ој, Мргуде, млад јаблане, ој, детството кај е мило,  
со вишнево бело цветје и темјанки закитено? 
И првата наша бразда со старото рало гнило?  
И кроткото бело стадо, 
и јагнето наше младо, 
на скутовн милувано - 
и со роса напоено?  

Шепотите кај се наши крај успана широчина - 
и првата бела пупка што закитив врела снага, 
целувката страмежлива крај реката наша сина - 
и клетвата верна кај е 
живот мил до кога трае? 
Ој, Мргуде, сокол пиле ... Нигде ништо само тага.  

Ој Мргуде, ој, соколе, пролет стаса  –  спомен 
тежи, 
а јас сама слушам, в борби бригадата твоја пее:  
„Со триесет пролетери на боиште Мргуд лежи,  
над глава им силен стражар вечно буден Ловќен бдее.“

Во вечери штом ветерчок ми се сплете в црни коси, 
ќе чувствувам - издив топел од тебе ми, љубно, 
носи ... 
И јас ќе му шепнам тивко за тајната што ја кријам 
на дно срце трепетливо, 
а тоа ќе расне в љубов и ќе бие, и ќе бие 
в гради живо ...  

Тогај, душо, ќе ме краси усмив како таа пролет,  
кога рече - цвет најубав да сум в цело росно поле, 
во пазуви миризливи на пролетта млада скриен. 
И ќе шепнам едвај чујно над нашитe ораници, 
ораници без граници: - Носи поздрав, јужно ветре, таму каде Мргуд спие!",Песни
Славко Јаневски,,Голаб  на  барикада,Голаб  на  барикада,"Голаб  на  барикада 
 
Негдека некој си борец  
лежел во барикада, 
над него високо горе  
минувал голаб над градот.

Борецот-лирик со стрелба 
песна непоена кликал,  
голабот летал со желба 
в сонце да измие лика.  

Татнела војна, а градот 
в лутица болка се свивал,  
пиштеле мини, од чадот  
тежела копрена сива.  

Сонцето кога со лице 
Пробило облачна мрежа,  
видело-борец и птица  
во смртта здружени лежат.  

Окопот в пламења горел,  
тие со мртвите очи, 
гледале - младата зора 
тага и солзи што точи.",Песни
Славко Јаневски,,Голаб  на  барикада,Сестрина  љубов,"Сестрина  љубов 
 
Три јасики - моми, млечнолики бели 
три јасики оро разиграле,  
запеале песна, бисерница ситна,  
од грлата зборој излетале:  

Планино, моминска таго, чувај го, чувај го брат ни, 
чедо е в твоите гори, со одбор - немирна чета,  
без него живот ни нема, со него векот е златен, 
без него вечна е есен, со него пролет ни цвета.  

Тој волчи пусии мине, со дваес' планински змеја, 
по него смртта се краде, волчнца стозаба дива, 
заглавје в сон му е пушка, темннте облаци - 
стреа, 
чувај го планино родна, в своите преградки живи.

Ако ни дочуеш гласој, кажи му сестрина љубов - 
пред него душман да мрзне, мразница крв да му леди. 

На раце кога ни дојде дар да ни донесе убав - 
слободна земја, за која паднал и нашиот дедо.   42",Песни
Славко Јаневски,,Голаб  на  барикада,Еrејска  песна - 1,"Еrејска  песна 

Чувала мајка во скутој 
Близнаци - волкчиња лути.  
Два сина, 
два џина      доела, 
еден од друг не ги двоела - 
в егејска пења ги миела, 
лика им в пазува криела ... 

Два цвета на море -  
на пролет лиснати, 
две солзи радосни - 
од око плиснати.  

Греело детството нивно  
во гради спомени дивни: 
гнезда во јасики скриени,  
дрвени сабји и дории,  
качунки в росница миени, 
в ширните егејски кории.

Ловеле децата месец  
потонат в селскиот бунар,  
спиеле в трлото тесно 
в топлите јагнешки руна.",Песни
Славко Јаневски,,Голаб  на  барикада,Еrејска  песна - 2,"Минело првото детство,  
детство, ко в секое село,  
скитало в градини цветни  
по туѓо јаболко зрело.  

А кога детството фрлило  
кончиња - врбови гранки,  
младоста стиснала рало 
в грубите плускави дланки.",Песни
Славко Јаневски,,Голаб  на  барикада,Еrејска  песна - 3,"Но едно обично утро  
стасала војна на прагот,  
носејќи болка и маки ...  
Од тој ден селото мало  
не виде сончеви зракој.",Песни
Славко Јаневски,,Голаб  на  барикада,Еrејска  песна - 4,"Покопа младоста младост,  
откопа кременки живи,  
скинати опинци стегна 
и појде в планини сиви.  

А кога песните стивнаа -  
чедата в планини минаа - 
потемне мајкино чело. 
До доцна пред врата седела,  
чекала синој и предела  
ко сите мајки во село.",Песни
Славко Јаневски,,Голаб  на  барикада,Еrејска  песна - 5,"И еднаш дочека мајка, 
вест црна некој и прати: „Никола јунак ти беше 
и веќе не ќе се врати ...  
Со сета 
јуначка чета 
загина негде крај Драма ...  
Не плачи, не жали, мајка, 
едно ти остана чедо 
не  ќе си, не  ќе си сама ...""  

Проплака мајка во ноќта: „Никола, никулец в поле,  
зошто те изчува мајка, 
зошто те израсна голем?  3а кого ткаев и шиев  
убава промена, 
кој ќе ми донесе невеста, 
на старост одмена?""",Песни
Славко Јаневски,,Голаб  на  барикада,Еrејска  песна - 6,"Пожале,     
поплака синок  
мајката страдна, 
утреден вест - нова болка 
в раце и падна:  

„Грозданчо јунак ти беше,  
мина го покоси,  
леринска црница топла  
со срце ороси.""  

Зареди жалната мајка: 
„Грозданчо, гроздова гранко,  
зошто те доела мајка,  
за лута пушка ли танка? 

За кого до полноќ плетев  
фанела бела за зимо?  
Жална е мајката, синко,  
две рани в срцето има.  

Никола тешко ме разболе,  
болка ми процепе гради,  
но, чедо, за тебе мајка  
ослепе в солзи и в јадој ...  

Туку и в оваа болка  
мајка ќе изнајде снага,  
пушка да нарами тешка,  
да појде по вашата трага.

Да појде в матнава есен  
пролет да бара по патој,  
да најде синеви нови  
и крв за крвје да врати ...""

3амолкна мaјката в тага, 
во ноќта заплиска Егеј,  
шумејќи таговна песна 
за детство крај сините брегој  

И како глас да се носел  
над море, в темната вечер:  
„Живи сме ... 
а крвта наша 
в илјади борци ќе тече.""",Песни
Славко Јаневски,,Голаб  на  барикада,Свадбарска  песна,"Свадбарска  песна 
 
Дали чекаш, Јано, утро мое рано, 
дали чекаш уште в село да се вратам, 
да разврзам ситно на тамбура песна - 
или чекаш, Јано, прстен да ти пратим? 

Три години, Јано, јас по гора шетам, 
в Кара - Орман буен со мојата чета, 
три години пушка ,,малихерка“ носам,  
ми поцрне лице, ми побеле коса, 
три летници трески јас преболев тешки 
и в заседа капев и в мисли те гледав - 
со момите наши тутун како редиш. 
В изворите барав очи - живи жарој, 
в пролетниот облак лице твое бело, 
и за тебе прашав и пак не те најдов,  
ти чекаше момче во малото село.  

Не ме чекај, злато, ни мене ни сватој,  
нема, душо, свадба в поробена земја,  
нема песна таму мајки кај што плачат,  
не грејнува зора кај ноќ тежи темна, 
не се смеат очи крвник што ги вади, 
нема, Јано, љубов в село кое чади.

Не ме чекај, злато ни мене ни сватој, 
нема кај да минам, в крви пливнал патот. 
Венчан прстен сега оков ќе е тежок, 
а свадбени сватој - немилите врани, 
свршенички целув - фишеците жешки, 
невестинска песна - плач на сите страни. 

Мојте зборој, Јано, запнши ги в срце, 
срмен елек скини и во гора мини, 
фишеклија-елек гради ќе ти кити, 
ќе браниме љубов, љубов наша прва,  
ќе гониме душман што не дели крвав.  

Па кога од Егеј до нашето море 
забелее утро изгреано в бојот, 
ќе те стиснам, Јано, на ранети гради, 
ќе искитам сватој од дружбата моја  
па пред сета чета, со песна ќе одам 
и свадбено opo по ceло ќе водам.  

А ти сплети в коси темјанки и шебој, 
и насмевни око, ведро летно небо, 
и разиграј снага во вечерта блага, 
и нанижи ѓердан под грлото бело,  
и поведи оро, танка моја ело, 
ќе запискат гајди, ќе загрмат пушки - 
а свадба ќе слави сето наше село.",Песни
Славко Јаневски,,Бело  јато,Бело  Јaто,"Бело  Јaто 
 
Кај летате, деној, јато бело, 
кај ве носат леки крила?

Дали шумат жита зрели 
и ве мамат, 
ил' ве мами изгрев свилен, 
над фабрики изгрев пламнат?   

Дали в окно на вас чека 
жилав рудар, 
или за вас ткаеч ткае  
свила мека, 
ил' ве мами тракториска-  
мома будна, 
клас и песна да ви дае?  

ЈIета в бескрај, лета бело јато, 
за лет овој на срцево мое  
ширум денес јас отворам врата“.",Песни
Славко Јаневски,,Бело  јато,Прва  бразда,"Прва  бразда 
 
За прв пат слободно светло ... утрото млечно и бело - 
на поток измило лице. 
Како во приказна детска, мајчина целувка мила, 
илјади светкави бои милуват успано село, 
нов ден и летање ново в гора поздравуват птици, 
шушкаат скриени в лисје, шушкаат малецки крилја.  

Нов ден и пламната радост! 
Дождница, подарок личен, грутка набабрела мека, 
Земјата, полна ко виме, бразда в длабочина чека - 
отдолу орачот иде, снага му развива младосг. 

 „Ајдете, Шарко и Сивчо, ајдете родени мои, 
секоја длабока бразда лебец е в работни дланој, 
ајдете ... пот нека капе .."" 

Сонливо солнцето в залез грло на потокот пои - 
сонот на почивка кани ... 
Тивко од планина слезе ноќта и в селото стапи ...",Песни
Славко Јаневски,,Бело  јато,3имна  приказна,"3имна  приказна    

„Одамна било негде..."" - почнува тивко дедо,  
лулето старо гори, чадје и искри бие, 
косата бела сплела мрежа на чело бледо,  
живите очи топла радост под трепки кријат.  

Децата, ние, мирно слушаме - течат зборој:  
Русалки пред нас минат, џинови минат диви, 
надвор се трупа снегот, побелел ширум дворот, 
мразот по стакла везе играчки, шари живи.

Лета пред наши очи мома ко облак бела, 
в планина, џинот гази, рспрснал бели стада,  
волшебник горски носи дарој на детски желби, 
слушаме ние немо, здивот ни стивнал в гради.  

Замислен дедо ќе молкне - трошејки в луле тутун ... 
Некој од нас ке праша: „Има ли, дедо, вили? 
Има ли в светот негде, има ли џиној лути?"" 
Дедо се мурти важно: „Има, внучиња мили ...""  

Минаа многу лета ... Затвори дедо очи. 
За џин и вила бела мислев јас безброј пати –  
мислев за чудни скаски, редени в нокен почин, 
в старото луле кога тутунот в ноќ се злател. 

Минаа безброј лета ... И пак ќе минат безброј,  
тутун и в мое луле в зимна вечер ќе гори, 
в моите црни коси, китки ке сплете сребро, 
деца на мојте скутој чудни ќе слушат зборој ... 

Приказни јас ќе редам, приказни што сум видел, 
бомбаши, борци млади, јаблани в лисни гори, 
џиној што сонце в раце донеле в голи ридој, 
русалки, моми млади, никнати в лути борби.  

Година една нова, снег штом ке скрие борје, 
најмила песна тивко ке почнам јас за Тито, 
за седум офанзиви, за млади синој в гора - 
тивко ќе сплетам, тивко, приказна - цветна китка.  

В моето око, може, солза бистра ќе светне, 
срцето мое кога разбуди чувства силни, 
буден по светот широк в минало јас ќе летам –  
родина цветна над нас ширум ќе шири крила.",Песни
Славко Јаневски,,Бело  јато,Ноќ  пред  Илинден,"Ноќ  пред  Илинден  
Пак празник ни иде. Августова зора   
над нашите глави ќе навтаса тивко,  
крај зурли ќе минат ајдучките ора - 
за спомен на твојот непокорен живот. 

Дедовците в куќи ке соберат челад, 
при полната софра ќе заредат  зборој:
 ,,Ех, далеку, негде, в опустено село - 
в бој загина, внуци, планинскиот орел""   

Ти не им се лути, што за тебе тие 
ке избришат солза со тврдата рака: 
жив ушге те помнат, во срце те кријат  
дедовците наши - и многу те сакат.   

Ти не им се лути, на веселба дојди 
и послушај песни на младо и старо, 
за четите твои, востаници бојни 
ќе осетиш љубов на слободен народ.   

3нам усмивка блага на лик ќе ти светне,  
низ житното поле штом утре ќе минеш,  
на новата жетва нов ден. ќе те сретне,   
крај жетвари, млади илинденски синој,  

Пак празник ни иде, а личнава вечер 
разбудува спомен во земјава цветна, 
в домовите наши пак песните течат     
за твојата верна и бесмртна чета.",Песни
Славко Јаневски,,Бело  јато,Љубов  за  љубов,"Љубов  за  љубов 
 
Колку се ноќите летни лични во спокојот стаен, 
на гости кој што ни дошол в лунени вечери знае ...

В житовна лелејка мека, афион в роса се мие, 
патуат жерави - песни; стотици шупелки благи 
нечујно воздивки ронат ... 
Фркнуева ветрецот горски в стежнати класови 
скриен, 
нивите раснат од влага, 
без меѓи, в бескрајност тонат.  

Статне ли тапанот негде, в Галичник, в свадбарска 
вечер, 
ората в село се нижат; малинно - румени дреи 
саноќ  во едно се леат. 
Лудува срцето младо и крвта гнобурно тече, 
песната свадбена, тивка в грло ко жарче што пече, 
камен со пламен ќе згрее ...  

Колку се ноките лични, утрата полични ни се ... 
Утрата румено - бели, сончеви низи од бисер.

А кој бил велешки гостин, или во Тиквешко минал, 
в Преспа кој огледал очи, китки кој насобрал 
в Малеш, 
натопил погачи бели в слатко и пенливо вино, 
и наши јаганца галел - 
овчарот кога за Гоце песни од кавалот ронел, 
в своето човешко срце земјата наша ја понел.  

Тој што над езера гледал везелки ѕвезди кај везат, 
ѕвонлива ткаечка песна слушал крај ќилимот убав, 
тутунот в низи го гледал како крај Прилеп се злати 
и наша осетил љубов, 
за љубов - љубов ни вратил!",Песни
Славко Јаневски,,Бело  јато,Песна  на  описменетиот бригадир,"Песна  на  описменетиот бригадир  
Младинска радост! Денови бели!  
Дојди ми, сонце, лице во лице,  
Малино - зоро, љубена момо, 
прати ми в раце грлица птица,  
расцветај, земјо, невесто китна,  
нанижи гердан, белица в класје,  
видело бело, сончево светло,  
до мојте очи денеска стасај, 
еј, село родно, песна ти праќам –  
раснам ко јавор буен и висок,  
јунашка гордост, бригади млади,  
денеска прво напишав писмо"". 

Јас уште помнам немирно детство,  
крај туѓи стада расплакан кавал,  
безкрајно чинев на туѓи прагој, 
печално - жално ќе веднам глава ... 
Ни денот беше - ден в детство мое, 
ни ноќта беше - ноќ в сини соној, 
одев за корка в бачила туѓи,  
росници солзи над судба ронев, -
ни книги знаев, ни дружба детска,  
од виј на волци смрзнував плачен, 
в јагнешко руно од студ се криев –  
течеше така животот мачен.  

Детинска таго ... младинска радост ... 
Помина време, пораснав сокол,  
за мома мила, жнеачка в ниви, 
усмивка светна в моето око, 
дочекав среќа, денови светли, 
в атака минав за норми нови, 
кубик врз кубик, буква по буква,  
човешки живот учев да ковам.  

И видов живот што не сум видел - 
пред мојте очи побеле светот, 
плускава рака, груба и тешка, 
по бела книга посеја цветој, 
плиснаа мисли, криени в срце, 
зеница ѕвезда огреа в мракот, 
јас видов живот, житен и китен, 
в сонце кај цвета на наши прагој.

Срцето мое немирно бие - 
раснам ко јавор, буен и висок, 
в селото наше испракам песна  
денеска прво напишав писмо.",Песни
Славко Јаневски,,Бело  јато,Селанец,"Селанец 
 
Не пречека смуртен ден в облаци фатен 
и испречи пред нас сив есенеки ѕид,      
од гранките ветрец растураше злато, 
в боровата гора 
се пенеше порој 
и брзаше негде по стрмиот рид.  

Есенскиот дождец по очи не косна, 
но идевме напред, по влажниот пат, 
се ширеше пред нас прочутата Босна - 
со урнати села во пепел и чад.  

Со усмивка старец не пречека в Бела,     
во очите влажни со вековен гнет, 
ме потсети тогаш на нашиот селан –  
многу, многу сакав, 
да му стиснам рака 
и нешто да слушнам од старецот блед. 

„Па како е, синко? - ме поздрави мило.  
На градба ли, негде, сте кренале пак? 
Од далечна земја ве донеле крилја            
да грејнете кај нас ко утренен зрак.

„Ме разигра радост прв пат кога видов - 
в далечина искри, од јаглен и чад, 
со ергенска снага се качив на ридот 
и видов кај минат 
по земјата шини - 
по земјата наша, по нашиот кат.

„Слушам еднаш в село млад работник збори,  
на изградба кани, разгорува жар, 
во градите сетив жив пламен ми гори 
и пожалев прв пат што толку сум стар.  

,,А младоста моја лош стопан ја колвал, 
не запомнав младост на туѓиот плуг, 
вис кога ве видов, ме зајаде болка,  
што в срце ја носам,  
што често ме коси - 
во борбите, синко, јас изгубив внук.""  

В неговото око зрак изгаснат светна ... 
Се простивме немо ... Јас тргнав на пат, 
в старечките зборој чудна љубов сетив 
за сите нас в стројот, за нашиот град.",Песни
Славко Јаневски,,Бело  јато,Јaс  пак ќе  се  вратам,"Јaс  пак ќе  се  вратам 
 
Ведри деној, душо, минат преку шини,  
деној ко зрак пламнат, деној - птици бели,    
в тие деној сетив многу пати тага -          
ај, од меѓа тага срца што ни дели. 

Мојте мисли, либе, во Трст жици кинат,  
кај што корал краси драги руси коси,    
кај бран морски ниже капки в чудна низа,  
кaj што ветер в чунче топла спомен носи.   

И би јурнал таму како јужен ветрец,      
ој, Словенко моја, љубов да ти вратам,  
песни да ти шепнам пруга како градам,  
многу топли желби, многу птичји јата.   

Помнеш ли за рана што ја носам в гради  
од бој жесток в Истра, рана спомен вечен,   
ме преврза еднаш, а јас тогаш сетив      
како в крвта моја прва љубов тече.

И в сон тонев буден, како мало дете, 
но сон свилен в оган една вечер згина, 
јас остаив, либе, роса в твојте трепки, 
роса која капна в бран на вода сина.

На разделба видов в твојте очи желба,  
очи мои мили, под трепките златни, 
болка в гради стиснав и со тага шепаав: 
„Пак ќе грејне зора, јас пак ќе се вратам.""

Душо моја, верност јас од тебе барам, 
верност ко зрак светла, јака како камен, 
и јас сум ти верен - тебе и на Истра, 
в гради чувам љубов, жив и вечен пламен.

Слушај сега, слушај, што никогаш не си, 
Младинската пруга в Босна шини ткае, 
возот вчера тргна китен в жива китка - 
со илјади срца, в жив пламен што сјаат.  

Деној минат в градба, а јас, душо, гледам 
кај нас срце игра, чувства в гради пали ... 
Но чекај ме ... веруј ... ако треба еднаш,  
да ти видам очи - младост не ќе жалам.",Песни
Славко Јаневски,,Бело  јато,Сватовска,"Сватовска 
 
Во село ми, во село ми 
ситно оро виловито, 
надвишило класје класој, 
срп се сплеткал в тешко жито.

Натежнале зрели црешни,  
искршиле сочни гранки,  
и прокапал мед од саќе    
на момини топли дланки.  

Грозје зрее, сокој лее, 
Сонце - свадбар дели злато,  
закитува бели дреи 
на жетвари, селски сватој.   

Во село ми, во село ми 
свадбената песна снови,  
нараснале над јасики 
двокатници наши нови.  

Се сокриле бели ѕидој 
под тутунски низи тешки, 
од погачи, од погачи 
вршниците раснат жешки. 

Гиздав младич по лозјата  
наточува рујно вино,        
бело моме дарој ткае          
в лененово поле сино. 

Блеат трла, амбар стежнал,  
свадба слави село збрано,  
под сватовско крилно знаме  
мине оро разиграно.",Песни
Славко Јаневски,,Бело јато,"Планино,   планино - 1","Планино,   планино - 1

Време е - 
денеска чувствувам песна, 
в белите утрински часој,  
планино, 
за тебе в моиве гради  
љубовта расне и класи.  

Дедо ми, може би, на песна мислел, 
а ете, 
тој не бил поет, 
неписмен овчар - 
в опинци одел 
и пеел:""... Планино моја ...""  

Минела тага по скалите голи,  
јачела песната ширум: „Планино, планино, 
ајдучка старино ..."" 
овчарот пеел за Пирин.",Песни
Славко Јаневски,,Бело јато,"Планино,   планино - 2","2 
Над мене, в Пирин –  
тонови меки 
немирно сега се плетат, 
некој си пиринец заредил тивко  
песна за Јанева чета.",Песни
Славко Јаневски,,Бело јато,"Планино,   планино - 3","Живеел поет под Пирин во Банско,  
дишел, се борел и пеел,  
крилена радост и горчлива тага   
за Пирин в песните леел.",Песни
Славко Јаневски,,Бело јато,"Планино,   планино - 4","Депов е денеска роден за песна,  
срцето крилја ми шири,  
весел сум, кликам: - за тебе пеам, 
за тебе, планино Пирин!  

Чудно е, чудно човешкото срце  
може да пригрне цел еден народ,    
во тоа срце секогаш место  
за тебе има, планино стара ... 

И ако протече песнава моја  
тивко, ко порој што тече,  
народе мој, - 
планино моја,  
секогаш ќе сте вечни ...",Песни
Славко Јаневски,,Бело јато,Црна  балада,"Црна  балада  

В Невјорк, зад неколку мора, живеел Џими Џек, 
бесправен човек црн, бездомник - од имот имал  
плускави две раце црни, в црниот невјоршки век  
и имал нејак син, син имал црниот Џими.  

Повезден работел Џими, ропски, в безодморен труд – 
и в тие црни дни верувал в иднина бела,  
носел на своите плешки судбина - железен чук - 
пател од црна глад, мака со чедото делел ...

Еднаш малиот црнец одел по шумниот град,  
сонувал будно леб и будно занесен сновел,   
одел ... и наеднаш в гради сетил и тага и јад,  
пред него пливнат в крв лежел безживотен човек. 

Писнало црното чедо, очи му сматила жал, 
згрчен, на асфалтот врел, црниот безправник Џими 
се давел во крвава пена! ,, ... Ме уби цар Капитал –  
затоа црн што бев и верба в живот што имав ...
“  
Замрел татковиот шепот, замрел и црниот син, 
росела над нив ноќ, а на нив гледала тажно 
Слобода, бронзова, нема, сведок на страшниот линч 
слушајќи детски плач - во градот од крви влажен.",Песни
Славко Јаневски,,Бело јато,Печалбарска,"Печалбарска 

„Пуста останала Америка, 
Америка земја печалбарска"" 
Hи долета весница, сине, 
ве понела радост во дланки, 
миналото в мисли ми мина - 
ме врати кај брезите танки, 
сончевиот изгрев ме плисна  
и длабоко проби во крвје,  
во срцево спомента никна - 
ко мајско млечнолико дрвје.  

Го запомнав синиот превез 
во ноќи, над стреите сплетен, 
а тебе, мој соколе левен, 
те помнам во колепка дете - 
три робии ми минаа в мисли, 
три изгори в црната суша,  
со мака крвавата спомен,  
со мака во грло ја душам.  

А писмото везден го читам, 
зрак испраќаш, соколе питом:
по земјата ни класи радост 
и среќа по бразди се сее, 
селаните пленеле сонце 
за  вечност во село да грее. 
Ми пишуваш ... срцето боли - 
што три рани на гради носиш, 
јас чувствувам скриена тага 
од буквите в писмото роси.  

Проштавај ми, заминав дамна, 
и скитав по светов голем,     
од болката бегав - а најдов 
на секога чекора болест. 
И три мора еве не делат, 
без работа скитам по градот, 
леб душава секаде бара 
а навоѓа гладост и јадост.  

Но в тагава мисла ме грее,  
за вашата иднина, чедо, 
јас пред вас со длабока почит 
до земја, до земја се веднам ...",Песни
Славко Јаневски,,Бело јато,Твоја и моја земја - на Никола Јонков Вапцаров,"Твоја и моја земја 
на Никола Јонков Вапцаров  

Во нашата земја 
и  твоја, 
и моја, 
кај песните 
моторни 
реват,  
в априлскава вечер,      
крај Вардар што тече,   
кај в бескрајност 
радост 
се крева,  
ти намини 
низ друм, 
друм ко душа широк, 
да збориме долго 
за Егеј 
и Пирин.  

Знам –  
растрел 
те косна ... 
По шаблон да речам: 
не дочека 
априлски 
цутој,  
свитнатите очи - 
ко растрел 
за растрел,  
зафркаа 
пламења 
лути, 
в миг, 
в јулската вечер, 
пред твоето лико,  
в туѓинските раце 
стрепетеа штикој.  

И сега е вечер, 
лирична, 
што велат, 
и бела, 
и топла, 
и мека,

когa 
тивко 
мине 
глас момин 
над села,  
крај брегот 
на Вардар 
те чекам,  
за Гоце 
и Јане 
долго 
да ти зборам,  
за Родина - 
лулка 
на поети - борци.  

Самотниве ѕвезди, 
срамежливи, тивки,  
е жалливо 
сами 
да скитат,  
да појдеме горе 
до градини нивни  
да земеме 
неколку китки, 

за прошетка мала - 
ако сакаш –  
молам,  
ќе седнеме малку 
в Големата кола.  
Ќе минеме, 
часкум, 
по небесни друмој,  
над Мадрид, 
над Филипини,  
а пред зора 
в галоп 
ќе дојдеме дома,  
крај росните 
качунки сини -  
штом сонце 
од исток 
водопад 
ќе слее - 
пенливите води 
в стих 
со нас 
ќе  пеат !

Од далеку  
Пирин 
в сретба 
ќе ни појде,  
да посретне  
бунтар 
и поет, 
ќе понесе 
Вардар 
в крвавиот Егеј -  
пароли 
и агитки бојни,  
а нашите срца 
знам ќе бидат 
тесни -  
за личнава земја 
да искажат песни.  
Пролетниот ветер 
ќе донесе в шумој,  
од Прилеп 
легендите чудни,
ќе слушаме долго 
од порои 
зборој  
ќе слушаме 
приказни 
будно  
од бразди ќе пука 
земјината кора -  
ко патоказ 
в живот 
кај заминал орач.  
Штом белите брези 
ќе пливнат во роса,  
би станал 
и непоет  
лирик,  
за нежните чувства 
те молам 
да простиш,  
но в родина - 
бела 
и ширна –со илјади села, 
житокласни, 
бели,  
без-ви-но-вен 
јас сум 
за чувства   врели.  
Ти земја 
си тапкал, 
си пишувал песни,  
со парабел, 
барут 
и пламен, 
знам, 
тогаш 
си знаел 
в две балкански земји  
ќе изгрее зорница - знаме,  
ќe израсне знаме 
од пушки 
и песни,  
наш поет огнен, 
буроносен весник.",Песни
Славко Јаневски,,Бело јато,Китајската,"Китајци, 
јас за вас 
пеам, 
огнена 
пеам балада. 

Стихови - 
кремен и камен, 
со ритам 
неврзан, див,  

со грло, 
картечница лута, 
бијам од барикада -  

за вас, 
и од вас, 
и со вас, 
мој гладен колектив.  

Во ноќи, 
облачни ноќи, 
кога со стрелби врели  

на нишан 
барате 
туѓин, 
нигде
ни капка зрак,  

љубов со грстои 
ви делам - 
ракетли, 
пламено светло  

стихови, 
илјада сонца – 
и кинам студен мрак.  

Пеам - 
и сакам со песна,  

в заседа 
со вас да чекам,  

да плиснам 
на сите страни 
крвје  - 
расцветан мак.  

Пеам во гневот 
и сакам 
со топла 
лирика  мекалути 
да залечам рани - 
по  бојот 
во залез благ.  

И кога 
зататне
песна, 
ко татнеж 
крепост 
што рони,  

за  идни  
синови 
ваши 
ке гаснам 
в колевки жар,  

радоста 
тогаш  ке светне 
со нас, 
и за нас, 
и во нас  

и мирно 
в колона ќе влезе 
со нас 
в победнички марш",Песни
Славко Јаневски,,Бело јато,Две  приказни,"Две  приказни 
 
Спокојно на брег крај Вардар, детството заспало 
мое, 
под глава послало сонои - илјади приказни чудни:  
татковски усмивнат Гоце над него со пушка стои  
и бдее, ајдуци силни дебнат зад дрвјата будни ...  

Палава детинска глава, се ти е рамно и мило - 
штурче на дланка ти спие, бреза те чува со шепот, 
русалка, проѕирно - бела - ти дала свилено крило, 
од златни зраци на облак своја си кренало крепост.  

Јурнува детството на сон, со коњче - чапкунче  
пламно, 
по него пузиња лути одат на троглава ала, 
или на гусарски кораб оди по морето рамно, 
в раце му прангии - пушка, искри низ ноќта што палат.  

Немирни детински сонои ... Заспана приказно сина, 
дрвена кременко моја, петлово перце на капа ... 
Остана живата спомен, детството ко на сон згина, 
остана в срцето мое болката таговна, тапа.

На брег крај немирен Вардар денеска младоста 
моја 
што на сон гледало детство, пред себе на јава 
гледа: 
татковски усмивнат Тито, висок до облаци стои, 
крај Него, дење и ноќе, приказни нови се редат.  

Надошла радоста в плима, над себе високо расне, 
русалка, црна од сонце, на трактор расплела коси, 
пред нови петкатни домои крепоста сончева гасне, 
новата приказна наша в детските деној ме носи.   

Немирна, пролетна младост, со што да измерам 
чувства 
чувства крај разбој ... и жетва ..., чувства крај 
ѕвонливи стројој?... 
Денес се вистински песни детските соништа пусти, 
завод за приказни нови сега е земјата моја.   83",Песни
Славко Јаневски,,Зоја,Украина,"Украина 
 
В Украина песна слушав,  
ја понесов в својте гради,  
ко момина љубов мила  
и топла ко срца млади:

„Голабови јата в сончевото злато  
над колхозот минат, ги понела зора,  
во јоргован шумен се сокриле домој,  
навевајќи спомен армоника збори: 

„Ој, девојко, Украинко, 
ко пролетен ветрец лека,  
засветнува чиста љубов  
под твоите трепки меки.

„Пет околни села ја знаеле неа, 
на тракторот кога минувала ниви,  
и праќале кришум ергените поглед, 
ја грееле в шепот со пламења живи ...

,,Ој, девојко, Украинко,  
мој погледу, цвете питом, 
до твоето бело рамо  
раскласало тешко жито. 

„Изгревувал живот во колхозот цветен,  
сончевите снопја стежнувале златни,  
за момата в љубов натежнале срца  
и летале в денот галабови јата ...

И песната тече, слушам,  
како солза оросница, 
и акорд по акорд брза –  
ко по јато ластоица:

„Но на лето, еднаш, се доближи туѓин  
до колхозот, кога сончогледот зреел,  
в домовите наши зативнаа песни, 
не заигра в зора зрак сончев по стреи ... 

„Ој, девојко, Украинка ...  
ој девојко, горско цвете,  
усмевката твоја зајде,  
згасна зракот в очи светли.  

,,Во празното село навлегоа Немци,  
изматија води - и поток и порој,  
а момата руса, Украинка стројна,  
се одоми негде в столетната гора. 

„Ој, девојко, Украинка, 
од твоето око благо  
омразата в искри плиска –  
да го сотре в оган врагот.   

,,За секоја стапка Украинска земја 
по тиранот нека се исипе казна, 
мој соколец - борец, нарачува Сталин: 
- В колхозите наши ќе изгрее празник.""  

И песната в звуци тече,  
шуми в неа Днепар силен,  
шуми, плиска, полетува  
на проѕирни леки крилја: 

„В колхозите наши ќе изгрее празник,  
русолика зора пак утре ќе пламне,  
пак жетварки кршни ке испраќат сонце  
по богата жетва со момински танец.

„Ој, девојко, партизанко,  
и таго и радост моја, 
од езера, очи твои - 
капки пијам, срце појам.   

,,И празникот дојде. Во селото наше - 
ко огномет алов цут пливна во роса,  
бригадата стигна - а со неа она, 
Украинка мома со китка во коси ... 

 „Ој,девојко, Комсомолко  
око мое насмеано,  
боевита пушка кити, 
дојде утро изгреано.

„Ден празничен светол над колхозот лета, 
жетварките - борци разиграле снага,  
Украина цвета. Изгреана зора 
се капе во зраци - насмеана, блага ...""

В Украина песна слушав, 
ја понесов в својте гради - 
ко момина љубов мила 
и топла ко срца млади.",Песни
Славко Јаневски,,Зоја,Зоја - 0,"Зоја 
 
Девојко,       
пламена розо,         
поетска радост и болко,  
залена јасико,
Зојо, 
колку ли години в школо
учеше како се брани  

Родина
родена в бојот?  
Животи седум да имам
и седум пати да гинам,  
по твојте стапки би одел ... 
А кога тебе те спомнам - живот во бојот да дадам - 
затоа чинам сум роден.",Песни
Славко Јаневски,,Зоја,Зоја - 1,"Лисје штом пробие кора в дрвја на улици бели - 
пролетта нечујно гази, 
во јата девојки носи ...

Погледај, 
младоста оди, 
денот и спие во коси.  

Пролет е, 
а негде во нас 
на студат спомени стојат, 
оваа човешка пролет 
цвета без стројната Зоја.",Песни
Славко Јаневски,,Зоја,Зоја - 2,"Другарки биле но Москва 
и се ко приказна било:  

сребрено смеење в трамвај, 
в градина развити ора,  

игри 
и лирика крилна,  
соној и проѕирни  зори. 
Во тоа, во тоа оро, виела снага стројна,  
пролетна јасика -    
Зоја ...",Песни
Славко Јаневски,,Зоја,Зоја - 3,"Раснела,
криела снага в Комсомол орлица мома,
дните и тонеле в песна,  
среќа и греела в денот - 
тивка и бескрајно дивна ...  
Но една утрина  летна - 
прв колхоз в пламења вивна.  
Помати туѓинец радост,  
растури в житници жарој,  
Сонцето, 
момински другар,  
потемне в чадје и барут.",Песни
Славко Јаневски,,Зоја,Зоја - 4,"Комсомол - 
Сталинско племе ... 
Илјади, 
илјади млади  

тргнаа в крвава сретба, 
кон запал 
радост да бранат  
Девој ки, 
сончево јато,  
плиснаа крви по патот,
зорница 
румена 
нивна,  
потемне, потемне рано. 
3ар една московска мајка испрати чедо во бојот? 
Исти се мајките в Москва, 
иста е нивната болка. ... 
Совлада мајка солзи в бој кога замина 3оја.",Песни
Славко Јаневски,,Зоја,Зоја - 5,"I,Iинови - столетни дабој –  
криеле стапалки в гора,

боречки стапалки боси, 
крвави трагови в снегот,  
малите планински села 
помнеле нерамни борби –  
помнеле децата руски крвникот в страв кога бегал ... 
Раснела древната Москва, раснело Сталинско  
племе - (изгревот засветкал таму - кај денот душмански 
стемнел ...)",Песни
Славко Јаневски,,Зоја,Зоја - 6,"Има ли жив да е некој од тие што палеле домој - 
за Зоја спомни му тогаш, 
спомни му за таа мома,  
и читај в погледот негов
и страв,
и ужас,
и мака, 
читај в негови рани винтовка нижела зборој. 
Читај,    и учи,   и помни      како за родина гине 
девојка  
в борба што појде    рамно од моминско оро.  
Читај, 
тоа е буквар, 
кај први букви ќе сретиш,  
како од оган и пепел        Родина-градина цвета.",Песни
Славко Јаневски,,Зоја,Зоја - 7,"„Катјуши"" далеку татнат, 
срца со надеж греат, 
в германска одаја темна  
од пламен сенки се леат,  
на.двор е тивко      и глуво –  
внатре ја мачат неа ...  
Тешки се чизмите немски, 
камшикот пламено жеже  
но ништо од омраза не е помило во такви часој. 
Бучат немските гласој - 3оја победник трае, 
љубов за земјата нејна ко молња во очи и сјае. 
Не капна моминска солза,  
не згасна в зеница надеж, 
надеж на новата зора. . .  
Моминско молчење в болка 
одговор беше јасен  
на  сите туѓински зборој ...",Песни
Славко Јаневски,,Зоја,Зоја - 8,"А мајка чекала чедо ... в прегратки пак да и падне  
но писна весница птица на раце мајкини слета : 
 „Пак мајка, над наши стреи, 
пак, мајка, пролет ќе цвета.""",Песни
Славко Јаневски,,Зоја,Зоја - 9,"Пролет е ...  
Сончеви капки 
капат в шумната Нева,  
Урал в облаци мине 
утрени дождови пие,  
а Волга 
широка душа,
високо бранови крева, 
Днепрострој
крвав
и ранен  
раните в пена ги мие, 
Родина - градина расне ...  
Класале зрелите жита,
стасале грузински вишни,  
јаболки плиснале златож
в колхозни пазуви кришни, 
в московски    в момински песни
живее спомен на Зоја - 
и нема, 
нема     
да згасне.
=================================================================",Песни
Славко Јаневски,,Македонска лирика,ПЕСНА  НАД  МОЈАТА  РОДИНА,"ПЕСНА  НАД  МОЈАТА  РОДИНА 
 
Песно, галабе сакан. денес те пуштам од рак,а 
да минеш над сите гори, таму кај крила те носат, 
денес срце ми кине скриена болка и мака, 
под секо дрво по еден дугар ми почива коснат.  

Но немој, галабе, душо, тага да ми те сруши, 
мини над лазурни води, искапи криле во пена, 
јас уште крај сека река последен извик слушам 
на борец, кој што во смртта за копје над живи се кренал.  

Слушаш ли во мидниве нок'и потмуло чекори газат, 
тоа се борците наши, стануват од голите скали, 
нашите румени соној сека нок' будно ги пазат -  
со химна на бледите усти, со Интернационала.  

Мини, стокрила птицо, и дојди ми нуатро рано, 
кога над градот к'е појдат нашите работни чети. 
А кога борците наши со песна за градба к'е станат 
одново на бела дланка, одново ти к'е ни слеташ.  

А јас к'е одам по патот, по бела сончева трака, 
со сплет на илјади чувства, онаков каков сум роден, 
таков е животот кај нас, со сета љубов да сакаш 
убити борци и, сепак, в живот со песна да одиш.
=================================================================",Македонска Лирика
Тодор Чаловски,,,ЗАПИС,"ЗАПИС 
  
Еден кон друг  
над бреговите од животот  
по кои надежта обновена гори  
како во неизречна градина  
исконот нека посева  
јадрина  

Така мигот 
просветлен бива од мигот  
чекорот од својот чекор  
ткаењето расне со ткаење  
и рои врз длетото на зборот  
траење  

Тогаш изненадно  
сонот во нас зрна заробува  
што прскаат роморно и смело  
и во градба од занес блесната  
ја извива тајната на листот  
песната",ЈАДРО
Тодор Чаловски,,Вертикален двиг,ЈАДРО,"ЈАДРО 
  
Прво баше големиот блесок  
од чиј поник светови никнаа  
за да можат и сенката своја  
и гибелта и вечноста нова  
да ја вратат во ковот нечуен 

Видете го: тоа полетува  
не запрело да нѐ заслепува  
со позлата животна и тресок  
во сѐ 'рти надоброј милина  
повиена со преѓа од висок напон  

Во него е прагот недосегнат  
дамарот што крвта ,ни ја кроти  
и љубовта ни ја преселува  
до некои нови хоризонти  
присутноста да си ја видиме  

Толку желби низ него минале  
толку живот од него пронижан  
со довикот за бескрај човеков  
во вечниот заграб на подвигот  
што идното време то отвора  

До јадрото да ститнеме јадро  
немеј далек во него да прсне  
да отнеме стерни вековити  
возвишено што ќе нѐ преплават  
со мерата простум недоодна",ЈАДРО
Тодор Чаловски,,Вертикален двиг,КОРЕНОТ,"КОРЕНОТ 
  
Протнат до најдлабокото  
без остаток 
го надитрува непостоењето  
на бога  

Како во стапица фатен  
се одмора од своите номадства  
пострасни и побезумни  
од фантазија  

Не на подземни игри ветен  
а на иднината заветен  
сонот во вартикален двиг  
го ослободува  

Силно верува во себе  
пред луњи и ненамерници  
и напнат до ерекција  
ја кине :квадратурата  
на својот надземен круг

Постојано глината жешка  
во плодеи хумус ја претвора  
и полноќите расцветани  
живо го болтеат  
ткивото на неговиот јазик  
Па треба ли везден да сведочи  
на подбивка или на измама  
кога сите пипки ги обгрлил  
со непоткупливиот свет  

на своето постоење",ЈАДРО
Тодор Чаловски,,Вертикален двиг,ИСКРА,"ИСКРА 
  
Притаена од зазор, од што ли  
тихо збрана во круг необзорен  
во своите чекори од ламтеж  
си плиснала зрелост подновена  
како фитил во усама требен  

Нѐ мернуваш со облог на врвот  
со вистина узната во поник  
па попусто подрек ти ближиме  
виделото да го подотвориш  
рака ѕвезда да ти ја огрее  
што ќе трае па нама да трае  

И полека како в изненада  
од затекришум одмотуваш јадро  
душа своја пронуваш безгревно  
повеќе од секој засон убав  
што го чекаш да те земе в преград  
со некоја ширум одгрната  
игралита личба јунакова  

Потем бегаш од попир кон угор  
на каменот сонце да му бидеш  
на човека љубна посестрима  
збор подречен и бол подоткорнат  
в полег тајна и неспокој в очи  
што ни пее и беспрекин вјаса  
кон некоја нова височина  
занес бела а белило нема",ЈАДРО
Тодор Чаловски,,Вертикален двиг,ТАЈНИТЕ НА ЕЗЕРОТО,"ТАЈНИТЕ НА ЕЗЕРОТО  
На Вангел Наумовски 
 
В длабочина нурнуваме очи  
од небото сме украле боја  
за цвеќето под карпите мазни  
што катаден стрпливо нѐ мамат  
зори идни диплиме високо  

Не далечни а блиски сме биле  
на синката трпка џинџифила  
на гладунот подводно извиен  
со скреб нежен и блажен боливач  
во нивните одблесоци цели  

Небаре е прекусо времето  
за љубовта здивот што ја грее  
затоа низ несон до лудило  
го браниме растот недофатен  
во надежта гордо оплодена  

Така ништо не е предалеку  
и писмото јадра смисла има  
од заборав да нѐ ослободи  
со водата нежно разлистена  
кон себеси цврсто да нè сроди  

Продолжува долу да созрева  
прозрачноста слегната врз него  
од четката секој потез читлив  
засводено момето го нашол  
од езеро тајни како леит",ЈАДРО
Тодор Чаловски,,Вертикален двиг,ТКАЕЊЕ,"ТКАЕЊЕ 
  
Сосема тачно наслушнати  
спроти очите и душата пуштени  
шарите на простумните стапки без чудеса 
минуваат ситно низ нишките на разбојот  
како цветопади во гално струење  
меѓу дахот на ткајачот и на ткајачката  

Секој од нив мигум по еден збор одбира  
и го вденува во јатокот на потеклото  
го тимари по брдилата на тагата  
го вие на кросното со зрело умеење  
и така појасно си го искажува меракот  
што им ближи дофат во саќето медно  

А онде кајшто тената сложена  
ги крие стамно вените на крвта нивна  
на неумората што боите ги озвучила  
таму верноста гори со блик од чудеса  
и прстите итро цутот го стрелушат  
плодот страсни сонца да намножи  

Сега во приказна пресоздадени  
од врвот на извесноста своја удираат  
и животот големее од облик до облик  
судбината горка в заграб ја израмнил  
по жиците што ко тек плавен се нижат  
силна љубов скротил во нивните раце",ЈАДРО
Тодор Чаловски,,Вертикален двиг,РАНИ УТРА,"РАНИ УТРА 
  
Преобразени  
да влеземе во стеблото  
во кое огнот 'рти  
рани плодви  

Расцветува 
големата врата на кругот  
меѓу златни нишки пајажина  
и повтор станува дело  
реката Немир со век опточена  

Кренати 
преку своите раце  
преку здивот кроток  
во некое ново постоење  
муграта ја довикува надежта  
темелот да ѝ заличи на птица  

Зрее 
нежноста на патувањето  
што го отвора јадрото сонливо  
во пресрет на обновениот вик  
со мост протегнат  
до сончевото развихрување  

Ако запеам 
ќе го допрам ли клучот  
на големата тишина  
во која стриливо со мене  
копнеат раните утра",ЈАДРО
Тодор Чаловски,,Вертикален двиг,УБАВ ДЕН,"УБАВ ДЕН 
  
Искрата на радоста ли беше тоа 
што се леши стреловито над нашите глави 
Никој веќе не ги сеќава тешките војски 
на стемнувањето, и сал 
претовар од плодност и умножување 
ни ја арслани крвта на поминот  

Пуштена од калето на верувањето  
од болката претчувствено жегната  
ти растеш полека но сигурно  
со дробниот бисер на возбудата  

И што да речам сега кога гледам 
како со тебе си оди копното на зборовите 
сигурноста будна од горење 
разгаленоста на брегот 
умирањето на снегот во нашите краишта  

Се обѕидувам со мерата на мојата сила  
голема колку за да го досегне  
разлистеното дрво во срцето на денот",ЈАДРО
Тодор Чаловски,,Ловот на невозможното,СТРАСТА,"СТРАСТА 
  
Кога нарои цутења по мера 
ни оживеа подзапрената радост 
и сенките од полежина во неизрек ги крена

Дадо нѐ учаше да ја филизиме довек  
тате ни кажа дака пркнува полека, молкум  
а ние не узнавме дака нѐ зела под свое  

Отпрво ни принесе овошки заруменети 
едночудо вриежи оддиплени 
што ни ги колкаа срцата со надевања  

Потоа засекливо и без двоума веќе  
пипала почна да шири со некој вражен довик  
да нѐ фркнува в душа како ветровит заум  

Ја чувме: зар има да ме надитри некој  
кога и улен грев можам да позлатам  
и рев притаен низ сон да откосам  

В гради ступоти одот на нејниот оган  
воздивот жар сторен од многу сакање  
и побогат ни стана ловот на невозможното  

Имашливост ја врза, грабливост ја опчекори  
па срцевито расадот стебло го стори  
говорот немушт разбирот свој да го стаса

Со замаец од вљубени и врли кладби  
на плипотот дизгин скришно му отпушта 
правила да нема штом крајности зближи  

И оска е на животот, негова повела 
што во занес низ триење го движи восхитот 
и ја жнее возбудата со звук незаменлив  

На своите наковални висок знак остава  
да сетиме дека светов не може без неа  
кога во предизвик несон ѝ гушкаме  

Го плоди говорот над морни тишини  
само умот во налетот да ни го дочува  
па без сожал оростено сѐ нека ѝ биде  

Но чија моќ вџашен товар да прибере 
негибната и гола штом ќе се исправи  
до неумор в наслада да ѝ се чудиме  

Боже колку таа дребности отклучи  
какви галења и срдби кога зрната стасани  
ги просеа во нас за нови играња",ЈАДРО
Тодор Чаловски,,Ловот на невозможното,СМОКВА,"СМОКВА 
  
Трепериш од убава помисла  
сладок плоду од слична измама  
тркалезно го откриваш сонот  
изобилно посеан со семе  
во кое страста и отровот тлеат

Во своето заклучено време  
водата и огнот низ восхит се мерат  
а не можат да се доизмерат  
зашто мислите им се заврзани  
за твојата зелена наметка  

До ограда стисната в градина  
самотија ми те разјадува  
те бодреат нашите копнежи  
од потајум што ти ги праќаме  
да те будат дур да те разлудат  

По стеблото сокот ти болтее  
до коренот што го очекуваш  
да те спотне и да те распука  
како чкунка пред твоите врати  
о дрочна пустино, утехо сакана  

Како ли ја претопуваш ноќта  
во зелен молк цврсто стиснат во нас  
задумана пред својата куќа  
сета тајна од верби неверби  
песна си и жена што нѐ плени",ЈАДРО
Тодор Чаловски,,Ловот на невозможното,ПРЕЛАГА СО ЖИВОТОТ,"ПРЕЛАГА СО ЖИВОТОТ  

Сега гледам колку понекогаш  
обземени од скришниот рев на младоста  
од разбушавената игра на дамарите  
тргнуваме на јуриш кон животот  
плашејќи се од брзо прецутување  

Сѐ нешто -нѐ сили кон искачување  
и кога остри скрки нѐ странпатат  
за да се најдеме повтор пронајдени  
сред белите соѕвездија на немирот  
и скараните илузии по промените  

Одеднаш откриена е нашата намера  
предадени сме себеси во устремот  
и ништо од вчерашната верба во ружата  
од загатката што го ослободува небото  
дури гориме во огнот што го говориме  

Хамлет паѓа ничкум од милост безгрешна 
еротски во нас вивнува сето детство  
трешти просторот во песна преселен  
а толку искри го бодреа зракот  
на нашето прво закоренување  

Потоа гледаме како отпретана  
жарта околу нас се разластарила  
со пуштените бразди на насетувањето  
и грчот на скржавите отстапувања  
зад кои останува една горда изненада",ЈАДРО
Тодор Чаловски,,Ловот на невозможното,ИГРАЊЕ СОН,"ИГРАЊЕ СОН 
  
Тргнувањето кон својот засон  
доаѓа со звукот што го ловам  
од самотноста да го испадам  
себеси барем еднаш да се најде  
со немирот врз својата слепоочница  

И лесно, лесно сосема  
да не задои со голо татковство  
да не крене до спокојните ведрини  
откаде смислата на откривањето  
мноту питомо се препознава  

Го пали тоа во нас противењето  
ликот го крепи, буди нежности  
и шепнеж слева над грчот дневен:  
ридон нè стасал, ридон е далек -  
итаме бегум кон брежен предел  

И низ спилјето на иднината  
сонот витешки нѐ израспашал  
па не можеме на едно место  
да ги збереме децата заспани  
во подгонот на плотта ноќна",ЈАДРО
Тодор Чаловски,,Ловот на невозможното,ЛЕТ ВО МЕСТО,"ЛЕТ ВО МЕСТО 
  
Не додржа пламен в гради  
за да се искачи до врвот  
Здивот му го потрупаа  
со насети на светлини  

Сурово го таи денот  
сардисан од луда надеж  
дека ништо не згинува  
без дофат на смисла своја  

Сосам сведен на минимум  
во својата прва сфатка  
го презира копнежливо  
ништото во бранот следен  

Така лека поднавален  
се помалку има зборој  
да заврзе нишки нови  
до устремот што го ткаел",ЈАДРО
Тодор Чаловски,,Ловот на невозможното,КРИСТАЛОТ НА ОСЛОБОДЕНАТА СЕНКА,"КРИСТАЛОТ НА ОСЛОБОДЕНАТА СЕНКА 
 
На Танас Луловоки   

Кога обземен од белината или од што ѝ да е  
се обидуваш длабоко да нурнеш во себе  
да ѕирнеш во исцеденото пладне  
ти бараш азил со конкретниот облик  
што те протонува да го преораш светот

Дијалогот е почнат Детството минало молкум  
нема прошка за одлетаното време  
линијата, моливот преобразени во луѓе  
ни кажуваат колку раскошно може да расте 
едноставната нишка на пронајдениот живот  

Се прелева допирот како по иста точка  
кристалот на значењата нѐ ослободува бавно  
како потсетник на малите заборавени нешта  
што расцветале во знацн на заумен говор  
со светло и темно во нивната легната сенка  

Тлото е трошно ако со сето таинствено свое  
со сета сила на рамни и стрмни патја свои  
не влегло во нас да ни ја внедри грутката родна  
пред која повистинито од сѐ гледаш и велиш:  
долго сум барал - барајќи сум бил најден",ЈАДРО
Тодор Чаловски,,Ловот на невозможното,ЦВЕЌЕ НА ТРАГАТА,"ЦВЕЌЕ НА ТРАГАТА 
  
А долетав небаре следен од метеж  
посипан со гранчиња смрзнат здив  
и оган што тлеел под моиве нозе  
изучен на денот светол и возвишен  

И еве тој пак продолжува да се бара  
во миговите што ме ослободуваат  
од неподвижниот восхит кон водата  
чија трава го заболстува сеќавањето

Трагата расте од моите далечини  
јужни ветрови ја вилнеат ноќната љубов  
сал жестоко тука ти ме осветлуваш  
почисто од вознесот на нашите тела  

Се креваат високо облаците на патувањето  
трепери цвеќето во моиве очи  
и што можам друго тука да откријам  
освен сенката на неговата непостојаност",ЈАДРО
Тодор Чаловски,,Сразена осама,ДВОРЕЊЕ НА ЗБОРОТ,"ДВОРЕЊЕ НА ЗБОРОТ 
  
Тој лежи во пределот на своето молчење  
под обвивката на снегот што го чека  
Сонот му трае колку зорите немерни  
прегрнати во телото на сетената моќ 

Минуваат деновите, гласовите, предметите 
пијанството што го раѓа никулецот на животот  
и гледам како во облик на човечка рака ваби 
море младо, радост нова преблеана  

Бесконечна му е гладта  
надежта што го крева здивен  
пред бурите во очите, со летото во срцето  
кога крвта му трепери како млада месечина  

Во тишнна го заклучил сиот говор  
ништо веќе не му треба за дишење  
итај вели и барај ме зад вечноста  
ќе ме најдеш едноставен крај езеро  

Блиску можеш да го видиш кога сака  
да ти каже: патот трга в невозможност  
излижана е смислата  
нема ужас искрај в краја  
за пламенот во себеси

И сидрото не го спушта во секое пристаниште 
премногу ги знае волшебствата на изворот  
она што однатре ја пали тежината  
на недочуваните планини во песната  

Тој лежи во пределот на своето молчење 
пријател што влегува во тебе, во мене  
го пали она што стинее по насмевот  
кога те обзел сосема а ти веќе не го гледаш",ЈАДРО
Тодор Чаловски,,Сразена осама,БЕГСТВО,"БЕГСТВО 
  
Затвори се во својата куќа  
и сонувај го она што ти го одзема времето  
Те довикува музика на познати лица  
та саноќ си снежна вила до изгрева  

Само во дослух со морето немаш време да старееш  
со мислите за ридјето сиот занес се претвораш  
па со некој чудан клокот  
мразулците во душата ги стопуваш  

Така растеш осамата си ја сразил  
се јавуваш во коренот на билките вечно будни  
како заборав во минаралот, како темен виеж  
потем бегаш во влажноста на шумите замислени  

Ти мораш да ѝ веруваш на таа прелага со светот  
на тој беспрекорен часомер на здивот  
што истрајува пред веста за неутронскиот демон  
пред очигледната немоќ да се надмудри карциномот  

Има длабок порив во твоето верување  
и јасна цел да ги презреш заблудите прежни 
смелост скрита да ги пресееш полињата  
низ трепетот што те полазува ко огнена мрава  

Оти знај: секоја твоја болка личи на тајна вечера 
што ги мами оние кои од тебе се плашат  
додека ние прегрнати на крајот од собата 
крикнуваме во потрага по ведри свечености",ЈАДРО
Тодор Чаловски,,Сразена осама,ОДДАЛЕКУ,"ОДДАЛЕКУ 
 
Можеби веќе не сме си потребни  
и затоа сѐ помалку  
ги сеќавам подадените раце  
на залезите 
што гаснат во темното стебло  
на животот  

А имаше уште многу да си кажеме  
во распеаното претчувство на иднината  
во стопениот сомнеж на историјата  
што ги одбира украсите на нашите лица  
Задуман го кревам утрото троа повисоко  
за да му бидат подалеку искушенијата  

Немеат тука нашите отпишани години  
со чудна убавина што им ја насетува стравот  
на горкиот ветер самогласен  
И покудите и пофалбите н следат насекаде  
сѐ дури еднаш тивко не исчезне хоризонтот  
и отсонуван не ни се врати домот  
со кого поблиску ќе ја препознаваме  
сенката на будењето, лисјето на заминот  

За миг ли требаше да отпатувам 
та да разберам колку смисла има твоето отсуство 
и колку е неизлечлива нашата близина 
нашата навика на исправеност 
пред волчјата озабаност на времето 
на светот",ЈАДРО
Тодор Чаловски,,Сразена осама,МРАМОРАНИ,"МРАМОРАНИ 
 
На Ордан Петлевски  

Како по ветроказ далдисани  
мошно нѐ вика семката штедра  
да ѝ го отвориме дното  
да ја креснеме тајната вистина  
што нѐ исцелува како ретка ѕвезда  

Некој скаменет отсјај  
излетува од времето и гласот  
и кружи, пределот го враќа  
кон палавост на недофат јасен  
воздишката да ни ја догори  

За плач или за ведрина ете  
свет од јатки, лишаи и плазма  
што истекол од познати слики  
сме запреле и пак го праќаме  
по жилите на мудрата глетка  

Сонот мраморно нѐ мори  
знакот израснува во нашите очи  
како коб на дага божилачна  
од дамнина блесната во звукот  
силата ја сенчи со тишина  

Узнаваме животот си тече  
од тагата населена во нас  
од темните јами на вулканот  
густо прснат во чистиот облик  
крвотекот да го разубави  

Потем, јасно, палиме цигара  
во раката сопственото гнездо  
из'ртува ново бранување  
и мислата незапирно ита  
да нѐ жегне за да нѐ одржи",ЈАДРО
Тодор Чаловски,,Сразена осама,ЗАГЛЕДАН НИЗ ПРОЗОРЕЦОТ,"ЗАГЛЕДАН НИЗ ПРОЗОРЕЦОТ 
 
Гледам како слегува во мене  
тежина од запис непрочитан  
и длабочина што се таложи нежно  
во безброј неразбрани честички  

Надвор е октомври со многу смисла  
за патување на хлорофилот под земја  
со многу изненадувачки промени  
кога оптиката на природата се шири  

Голем си камен што сака да јурне  
по удолницата на окото понорно  
а се тркала сал јазел од златни лисја  
низ бескрајот немо в душа распослан  

Нечии долги раце би те позеле  
да имаш пристан во ветрот и сенка  
топла сенка над покривите лемни  
а сам си и никој во мигот што се топи  

Срцето го пробива џамот асфалтот го гмечи  
сѐ е како одек на непредвидена драма  
во која и сведок и учесник сум  
со врла сила да из'ртам во севид-тајна  

Телевизорот допира од соседната соба  
светот е маскиран со неговата слика  
и сите блиски и недосегливи нешта  
корен имаат во сопствениот призор",ЈАДРО
Тодор Чаловски,,Сразена осама,РАНИТЕ БУДЕЊА НА МАЈКА МИ,"РАНИТЕ БУДЕЊА НА МАЈКА МИ 
 
Таа 
прва ни го открива зреењето на зборовите  
како овошките што ги препознаваме во цутот  

Утринум 
и сонцето треба да се надитрува вели  
зашто сликата на денот ќе ни биде побогата  

Со очите 
ја црта муграта од зад далечните планини  
и во неа го слејува неспокајот над куќниот праг  

Темерута 
не ја узнаваме дворовите кога ги измела  
кога својата добрина на трпеза веќе ја принела  

Во чекорот 
решеност јуначка дека ништо не ѝ е претешко  
што ќе стори да ни е поведро времето во очекување  

Крепка 
стварноста во рацете паќно ѝ потреперува  
небаре со нив во потул здржува божја праведност  

Нѐ пречекува 
како пoмисла убава чиј заран пак ја разлистил  
целоста на стремењето пред животните брзаци  

Со неа 
похрабро на осамата ѝ питомиме насмевка  
и помили ни стануваат патјето што ги врвиме",ЈАДРО
Тодор Чаловски,,Сразена осама,КУЌАТА И НЕДОСТАТОЦИТЕ,"КУЌАТА И НЕДОСТАТОЦИТЕ 
  
Влегува мајсторт полн светлосни сенки  
целиот со намера да го преобрази ѕидот  
самотната празнина на прозорецот  
стеснетата проѕирност на балконот  

Има голема љубов во неговите раце  
во негавите алати надминат страв  
и некое стамно спокојство кога ми вели  
„Прво се гради, па се поправа“  

Ги броиме промените: јас 
жената 
децата 
и гледаме дека нашата куќа полека губи  
од чудната смисла на своите недостатоци  
за кои навечер долго, долго разговаравме",ЈАДРО
Тодор Чаловски,,Длабење во поникот,СТРЕИ,"СТРЕИ 
 
Еве ме стопен во сигурноста нивна  
во прозрачната полноќ што ги надвишила  
како голема латица од гацки несекнати  
по кои јагнињата осамено блејат  

Како да им кажам дека споменот  
стрмоглавен в река од карпите  
не може да ги засени во мојава душа  
кога небото го затскриваат пеејќи  

Гредите со излижани плочи врз себе  
посилно од свечената тишина  
од радувањата сезонски  
крцкаат божем толосум ги изнагазил  

Од многу сажни тежина  
што необјатно минала во мене  
сенката им ја пречекорувам  
да не ги јаде јанѕа и капавица  

Одеднаш им стивне вознемирата  
дека можат да бидат заборавени  
им раснат отворените соништа  
со пречек сакан само нам поимлив  

Ги прекриле недопирите ѕвездени  
стреите наши потешки од зборовите  
на кои дури им се приближуваме  
сами се движат кон нас сосе куќите",ЈАДРО
Тодор Чаловски,,Длабење во поникот,БЛАГУН,"БЛАГУН 
 
Постоиш во зафрленоста на нашето сеќавање  
божем си инаетлива насмевка  
засадена во просторот и времето  
во нашата неутешност со отсутниот помин  

Секој налет на судбината го дочекуваш  
поисправен од неизвесноста на патиштата  
за да може човек подалеку  
да си ја измери ставата лажовна  

Не оставај ми ги годините 
да го боледувам преоблекувањето на љубовта 
што толку сигурно го бележиш 
врз моето лице со бдеењата вечерни  

Стеблото оптегнато како тетива  
го множиш во моите очи  
и почнувам да ја откривам разгатката  
на скришниот оган исправен над земјата  

Низ твоето корење сонцето е поблиску  
до вистината стамна и чемерна  
распослана по нашите домови  
како брадастата наметка на твојата кора  

Не за завист ами за гордеење те имам  
одбранет од секирите на јаросниот крај  
Љубовник на природата меѓу ридјето и снегот  
го предупредуваш северот и човекот во нас 

Ти си тука устременост единствена  
на нашата .неделна потреба за приближување  
возбудата на поматените светлини нѐ обзема  
додека повтор во невреме не нѐ соедини  

Длабиш до отсутноста на значењата  
гувееш како брат мој пред искушение  
од сите знаен а незабележан  
ме населуваш за да ги помириш несличностите",ЈАДРО
Тодор Чаловски,,Длабење во поникот,САМ. ПЛАНИНА ОКОЛУ МЕНЕ,"САМ. ПЛАНИНА ОКОЛУ МЕНЕ 
 
Сам 
Сосем сам   

И нејак 
во својата осаменост  

А планина околу мене  
силна до небеса  

Камен и стебло  
до неизуст  

Стравот-тврдина  
до врв свишен  

Простор недоод  
пред мене  

Капка верба  
бегство отворено  

Стоглав крик  
небид поснопица  
Раскрилен  
Човечки  

Уште  
планинеам",ЈАДРО
Тодор Чаловски,,Длабење во поникот,ТОНИВОДА,"ТОНИВОДА 
  
Троа колку за приказ  
истечен видот ти светнува јасно  
те поткрева срамежливо над осамата  
во која е стоната твојата снага  
твоето некогашно величие  

Колку само неразбрана блискост  
одеднаш наедруваш во нашите срца  
кога ти идеме да ги оплакнеме  
лицата наши, мислите наши  
во радувањето дека постоиш  

Се вѕираме во твоето напрегање  
дното свое повисоко да го видиш  
да го расплетеш сонот најубав  
како оној овчар рудоно стадо  
од брега на брега  

Но брегови не ти видуваме  
ни корито свое нигде да подадеш  
за да можат небото над тебе  
и лузната на модрината под тебе  
бескрајноста да ти ја доверат

Вирната како жилавица  
љубовта само ја делиш од смртта  
и нежната убавина од својот понор  
што те свлекува како мома своја  
в подзем тихо да те обљубува 

За почуда на сушниот предел  
на нашиот ветан допир со смислата  
лика ни подаваш од белутракот  
низ скипнат вознес постилајќи ја бргу  
во врежните млаки на присутноста  

Од нив твојата празнина ни зборува  
трошењето тивко што пее со ветрот  
отсутната тревога во јаловото исчезнување  
и молкот, молкот неизречен  
што ги обложува ранетите зборови  

Така потрезни нѐ враќаш  
кон питомиот ракопис на планината  
кој кротко го бушават разиграните коњи  
околу твоите зелени усни од непостојаност  
жедно источени во нас како понирање",ЈАДРО
Тодор Чаловски,,Длабење во поникот,УПИЈА,"УПИЈА 
 
Тече 
и сѐ за себе кажува  
средсело како сред светот  

Од три дулки 
гргори љубов и разбирање 
за нас и за нашите деца  

ѝ оставаме  
платно белено 
и запалена борина место ѕвезда   

Под неа 
одново коњ и невеста  
да не исчезне сонот игралит   

Одеднаш  
мигот го преобразува  
и в дланка бликот ни крева   

Нѐ уми очекувајќи  
низ срце да ѝ провреме  
млад славеј затворен в ружа   

Долго, без запир долго 
ќе ја упива ангелот нејзин 
во она што протечува како живот 

Утеха таа е гола 
што везден од мојот Галичник убав  
до бескрајната коравост на болот  

го мери пронајденото време",ЈАДРО
Тодор Чаловски,,Длабење во поникот,РАДИКА,"РАДИКА 
 
Отсекаде чиниш се наѕира море  
а никаде тоа свој звук да подаде  
сал чисто реката убавина длаби  
во телото на карпите што зазелениле  
потпрени врз пулсот на вдахновеноста  

С на окото му станува тесно  
како во миг на вертикално откривање  
но водата што се извива низ ромор  
девственоста штедро ја плиснува в песна  
за да бистрее времето над долината  

Таа и не знае дека не може да се измери  
божествената тишина што ја опкружува  
потскокот на пастрмката во бисерните скутје  
и калесниот мирис на планинското цвеќе  
изврен во двигот на единственоста  

Па заробени меѓу сонот и создаденото  
ние го гушкаме лицето на природата  
омајот во кого градскиот слек го оставаме  
гледајќи како во нас застанал друг човек  
упатен непогрешно кон своето јадро",ЈАДРО
Тодор Чаловски,,Монолог,МОНОЛОГ НА СТАРОСЕДЕЛЕЦОТ,"МОНОЛОГ НА СТАРОСЕДЕЛЕЦОТ 
 
„Отвори бела мусандра ...“   

Лани кога отидов селоно да го привидам  
од куќи ѕидот ќошлија потулен да си поправам  
вратата да ја одлостам и огнот да го потпалам  
в староно гнездо утајум згаснато со преселбата  
срцето жал ми навеа, рацете ми затрептија  
пред мене божем распрострен стоеше патот изминат  
солта стаена бигорно на тешка ми живеачка  
затоа домот несито градите ми га отвори  

Помислив видувачката немушто крај ми чкртнала  
та да си умрам издемнет од мерак и убавина  
попуст го сетив напорот в спомени да пробуричкам  
во небидии ништотни на годините мои летнати  
што самуваа сронети со болме и праг потурнат  
врз покривните плочи ги видов во поник со празнината  
насилно задушувана од некој пламен в душава  
од кого и калдрмата се корнееше во мене  
и калканите кренати опул ми обградуваа  

Животот ми се пристори ко минат на вересија  
па не знам зошто чулави ми беа новоградбите  
пусти до темел раскамчените, полични подновените  
уште почудни галичаните што сал туристи се прпелкаа  
болката ја варосував, зарекот си го вапцував  
крикот го потиснував во мене што навираше  
велејќи може поарно опинок што оставивме  
но зошто и во песните себе се заборавивме

И чунки дере зинато сеирот ми го проголта  
со предупреда некоја: доста пак залажуваше  
А што без него, си реков, а што без тоа, си штурев  
зарем по солуните и белградите, по каирата и в америка  
ставава ќе ја дочував, век повтор ли ќе привидев  
зарем по бачилата, трлата, гурбетлоците и пердињата  
не ќе изумев на себе, на домот и на своите  
да не поревав милина по кротки красје послана  

Гласот мој да го пресретам во гласот нивни посакав  
услупно лаф да потерам дури се руди планина  
и 'рз на тапан да чујам и вилан извив на зурла  
и лично невесте средсело да ме дарува пред упијана  
и бардак да ми подаде д'оладам душа пуздрена  
да јавнам бинек оседлан и да бодинам спротија  
чемерот магла да фати, дамарот насит да сети  
и почудица випросно небото да го огрее  

Си думав така сѐ дури не влагов в стара одаја  
дури не ѕирнав разболен во таа бела мусандра  
срцето ми се распрвта божем е пиле ќ' избега  
мерак ми фати староста: еј лета тешки синџири  
човека што го робите, човека што го дробите  
лека полека, сигурно! Си реков и се огледав  
на џамот свртен каршија, посакав чиста кошула  
да легнам и да си умрам, без никој, ништо, никого  

Но само што ги раскорнав наедрените мачнини  
само што стресов во пофат чудно вирната лошина  
немоста да ѝ ја липсам та веќе да не думани  
да папса во збор самоник што ни ја варди трагата  
синот го видов зад мене како ми вика весело:  
Затвори таа мусандра, заклучи мерак довека  
ај да одиме на извор, на изгор вода студена  
таму полесно самоста ќе ти ја врати младоста  

Излегов помислувајќи: убав е светов, крај нема...",ЈАДРО
Тодор Чаловски,,Место точка,ЈАДРОРЕЗ,"ЈАДРОРЕЗ 
 
Мошно ме отна и ми прекри сѐ  
и разжили плет во модра пупка  
тајна жива в прстенот на крвта  
што покрева врева вртоглава  

Надвор меѓно од твојот свет вие  
скаменето телото на текстот  
патот по кој во несличност слична  
ќе ни колка болка неузната  

Зашто зборот овој и туѓ е ловец  
што стрелуши молња во градите  
и резови сеќава низ довик  
кога мерка ѕверка во човека  

А нам сега заитани, ведри  
и со малку насобран смог в душа  
како нужен лак над светот кренат  
в плам ни точи очи устремени",ЈАДРО
Тодор Чаловски,,Место точка,ШАХОВСКО УТРО,"ШАХОВСКО УТРО 
  
„Играчите, седнати, молчат в својта скута, 
внимателно ги мрдаат фигурите спори.  
Строгиот простор на таблата ги држи до 
зори; 
две бои спроти себе водат битка лута.“  
X. Л. Борхес  

Довчерашните пријатели кои најпрво за забава  
ги вкрстија желбите и поривите за играње  
уште недоседнати си упатија закани  
дека еден другему ќе му го земе скалпот  
ако успее во отворањето да го надигра  

Сраснати со таблата како со своја судбина  
тие упорно ги бележеа победите и поразите  
не узнавајќи кога ноќта им помина  
како да береле плодови во забранета градина  
која неизменето трае и соблазнува  

До нив отчукуваа избројаните минути  
а мислите им беа лиднати по шаховските полиња 
кои наликуваа на неизорани боишта  
до кои секој иташе побргу да ја проѕре  
туѓата намера во сопствениот табор

Ту надвасуваа белите фигури  
користејќи ја и предноста на првиот потез  
ту црните правеа храбри пробивања  
потсилени од нестрплив стремеж за одмазда  
та в безизлез кралот бел го втеруваа 

Кога потем ноќта завеса поткрена  
и зората лекум лица им огреа  
тие заличеа на два испосника  
кои жедно в чаша усни подаваат  
душа страдна на свет тие да соземат  

Како првпат тогаш да се распознаа  
долетани од некоја дамна заборава  
мудро го запреа времето мерено  
и си подадоа раце со добра помисла:  
„Убаво е сонот што го победивме  
но колку ли ѕвезди ноќва не видовме“  

Плисна сончев омај набргу утрото  
а тие молчејќи и се разделија -  
резултатот сепак остана непознат  
На таблата само и в нивните души  
лебдеше чувството дека создавале 

=================================================================",ЈАДРО
Владо Урошевиќ,,,ЛЕТЕН ДОЖД,"ЛЕТЕН ДОЖД 
  
Дождовни капки јадри како скакулци, 
како џамлии, како бонбони. Во правта 
печати од стари повелби. Дожд како во Улцињ 
едно лето. И една завеса што панично мавта 
 
без здив, оставајќи го прозорецот. Дожд  
како во немите филмови, како во љубовните 
романи. 
Дожд штошуми како џиновска куќа на полжав.  
Дожд што му ги менува на светот сите страни. 
 
Дожд што се заскрнува, што д'тка и што дрдори.  
Дожд што не го мери ни кобел ни сажен.  
Дожд од радост што не знае што да стори.  
Дожд запенавен од што премногу има да каже.",Летен Дожд
Владо Урошевиќ,,,ПОПЛАДНЕ ПО ДОЖДОТ,"ПОПЛАДНЕ ПО ДОЖДОТ 
 
Дожд што преврнал: темни петна  
врз лисјата и ламарина што блеска.  
Помина луњата како некоја летна 
шега, како одболувана треска; 
 
сè се свршило во олукот и каналот.  
Само водата уште тепка и пцала  
за сè што паднало, за сè што пропаднало.  
Некому опинци а некому објала: 
 
на градот — наквасени пердуви и капи.  
Куќите се одеднаш жолти како узреано жито.  
Воздухот влегува во собите како натрапник:  
наумничаво, налуничаво, наврапито.",Летен Дожд
Владо Урошевиќ,,,ЗАЛЕЗ BO ГРАДОТ,"ЗАЛЕЗ BO ГРАДОТ 
 
На зајдисонце градот страда од губење рамнотежа:  
се наведнува по малку секоја улица.  
Сенки од смола и стакло врз плоштадите лежат  
и децата преку нив играат прескакулица. 
 
Мушички во воздухот: воздухот е пегав.  
Пожар во оранжериите. Стакларницата гори.  
Еден пајтон напразно низ блесокот бега.  
Велосипедистите се само сјајни метеори. 
 
Заоѓа сонцето и градот страда од главоболие:  
прозорците ги фаќа маларична треска.  
Збива во оган паркот штотуку полиен.  
Лековите в аптека како предупредувања блескаат.",Летен Дожд
Владо Урошевиќ,,,ЛЕТНА БАВЧА,"ЛЕТНА БАВЧА 
 
Вечерни инсекти околу ламбата, вкусот  
на овошки што созреваат со лузна, дожд плиснат  
врз бозот, врз лопувот, кусо  
согледување на глетките среде лисјата, 
 
палење оган од исушената трева,  
тешки алати за ровење земја, чувар  
на полето што оддалеку го крева  
својот прст, провев што дува 
 
низ таванот, фрлена срча што зборува  
скришум со сонцето, лоза подврзана со сламен  
конец: бавча на детството што согорува  
во летото како цртеж со лилав туш во портокалест 
пламен.",Летен Дожд
Владо Урошевиќ,,,ЛЕТУВАЊЕ КАЈ ВУЈКОТО,"ЛЕТУВАЊЕ КАЈ ВУЈКОТО 
 
Запалени светлости во собите, лете,  
зад завесите, врз зеленилото, навечер;  
книги, несигурност пред разговор ветен,  
костенливи инсекти, збор уште неизречен 
 
но веќе близок, малини и ореви, лисја  
пресувани меѓу страниците, слатка  
заблуда за можноста на бегството и писмен  
состав за љубовта напишан на школска тетратка, 
 
цвеќе осветлено со кибрит, вишни  
што блескаат среде дождот, среде сјајот,  
самување, промени во времето, отпрво скришни, 
враќање по патеката, кон куќата, на крајот.",Летен Дожд
Владо Урошевиќ,,,ШТО СТАНА CO КОЗАТА според сликата на Глитор Чемерски,"ШТО СТАНА CO КОЗАТА според сликата на Глитор Чемерски 
 
Ha тревјосаниот насип тоа лето: 
ние двајца и продавачот на бозата. 
Како низ леќа гледан се извиткуваше светот: 
ту се гажажуваше, ту ја снемуваше козата. 
 
Сето тоа не може да се раскаже:  
ту сонувавме, ту мирисаше бозот.  
Сонот имаше значење, сонат беше важен:  
како облак оддалеку трепереше козата. 
 
По патот лазеа коли како испарувања од влага.  
Трчавме низ тревата, сакавме да нè возат.  
Колите не беа коли, колите беа прелага.  
По нас, мешајќи се со облакот, потскокнуваше 
козата. 
 
Наоколу немаше никого, а кајсиите зрели.  
Пиштеа жегалците плетејќи рогоза.  
Табаните во правта, а во испарувањата врели:  
козата и боцките, боцките и козата. 
 
Бавно исчезнуваше натрапникот рогат.  
Една вечер момчето запраша под лозата  
— а светот се растураше, светот беше богат —  
Навистина, што стана со козата?",Летен Дожд
Владо Урошевиќ,,,BЛEЗ ВО ПАРКОТ,"BЛEЗ ВО ПАРКОТ 
 
Продавници на весници, на евтини бонбони, на 
печиво: 
последни остатоци на градот што останува зад вас.  
Парк: болни тополи што никој не ги лечи,  
деца што ја растураат мравјата свадба. 
 
Љубовници што помеѓу два бакнежа учат.  
Безделничар што спие врз една зелена клупа.  
Облаци со дождови што допрва ќе се случат.  
Вие одите понатаму додека околу вас се трупа 
 
слаткиот мирис на покосената трева. Во мракот  
сенест се врти вриеж од мушички врз костенли- 
вата млака. 
Сè е обично. Но уште еден чекор па ќе почувству- 
вате како 
Зелениот Дух на Паркот ве фаќа за рака.",Летен Дожд
Владо Урошевиќ,,,МИРИСИ HA ПОПЛАДНЕТО,"МИРИСИ HA ПОПЛАДНЕТО 
 
Од автомобилската работилница мириса на 
изгорена гума.  
Од касапницата — на крв. Од старите куќи  
ја тресат покуќнината: цел думан  
од нафталин. Кој ќе ја отклучи 
 
таа загатка на градот: мирисните препки.  
Салон за хемиско чистење: кисела волна  
и пепелница. Co денови не склопува клепки  
мирисот на рибарницата што се преправа болна. 
 
Се задушува воздухот на доцното лето:  
низ сончевината по градот се шири  
мирисна стапица во која се затвора светот.  
Единствен клуч за попладнето: заборавениот 
мирис.",Летен Дожд
Владо Урошевиќ,,,НАСЕТУВАЊЕ HA MOPETO,"НАСЕТУВАЊЕ HA MOPETO 
 
Однекаде упорно мириса на сол  
и небото од едната страна на градот се шири.  
Мрморам: Хвар, Лa Валета, Лимасол.  
Трепери магнетната стрелка и не сака да се 
смири. 
Го душкам воздухот: тоа не е јод  
од аптеките, ниту јужните овошки  
од колонијалот; тоа гние стар брод  
на некој брег, и со лушпи и трошки 
 
отпаѓа исушената боја. Од сетилата ниедно не 
сфаќа: 
од каде во воздухот тоа клопче од морски билја? 
Стојам на плоштадот, а глас ми праќа 
морето, оддалечено илјада и една морска милја.",Летен Дожд
Владо Урошевиќ,,,ПРИВЛЕКУВАЊЕ,"ПРИВЛЕКУВАЊЕ 
 
Среде билките што се во разговор со сушата  
се привлекувам чекор по чекор. Претрчувам  
вреку чистинките за во ниските џбунови да се 
мушнам 
Потоа во густежот наслушнувам: како срча 
 
светкаат шумовите не кажувајќи ништо.  
Лази некој наоколу и на неразбирлив јазик д'тка  
Претчувствувајќи ја опасноста жегалците пиштат. 
Плисок или крик? Се врткам 
 
колебливо: секој засолн ми е времен.  
Премногу е итар оној пред кого се сокрив.  
Се привлекувам, а зад карпите ме демне  
морето со очите урокливи.",Летен Дожд
Владо Урошевиќ,,,НЕРАСОНЕТ СОНЕТ ЗА МОРЕТО,"НЕРАСОНЕТ СОНЕТ ЗА МОРЕТО 
 
Лежам нероден во лулката на морето:  
светли струи ми минуваат низ слухот.  
Паѓам од небото долу кон небото горе.  
И, додека тонам кон некое дно, духот 
 
на потонатиот облак се влева во мене.  
Пепел и вар, сол, железо и креда:  
каде спаѓам јас? Белегот ни е сменет,  
но помеѓу нас нови познанства се редат. 
 
Моето тело и вода: препознавачки судир.  
Земјата нема време да се чуди:  
се наведнува над видикот искосеното море. 
 
И сè гори во треперецот на летото:  
се ниша застрашително светот  
опасно разлабавен во својот корен.",Летен Дожд
Владо Урошевиќ,,,ГРАДОВИ,"ГРАДОВИ 

Градовите излегуваат од заборавот,  
од треперецот над морето и ене:  
во секој седи старец и вели: луда главо  
не постои огнот. Сè венее. 
 
Градовите стојат како магла. Ги крепи  
само тенката нишка на споменот. Ќе се крене  
ветрот и нив ќе ги снема. Слепи,  
која мамка ќе избереме и кој патоказ сменет? 
 
Стојат далечни градови помеѓу водата и сонот.  
Го чува ли заборавениот оган тој кремен  
на нивните кули? Затворени под тешкото ѕвоно 
на споменот, градовите горат тонејќи во времето,",Летен Дожд
Владо Урошевиќ,,,ВЕНЕЦИЈА,"ВЕНЕЦИЈА 
 
Гореше градот од мувла и од злато,  
од крв и од морска пена. 
И воините го спуштија врз ѕвоното над саатот  
својот чекан без уште еднаш да го кренат. 
 
Стрелите на камбанариите одеа кон небото  
како испуштени од самострелот.  
Сиот од нечиста тиња и од сребро  
гореше градот извиткан како виолончело. 
 
По плоштадот одеа луѓе во црно, како по закоп.  
Стоеја горе над саатот уморни двата воина.  
Звукот трепереше уште, како зрно на стракот.  
Часовите зрееја во него, минувајќи без да изминат.",Летен Дожд
Владо Урошевиќ,,,ПОСЛЕДЕН ГРАД,"ПОСЛЕДЕН ГРАД 
 
Среде пеколен пек  
се свива сега град.  
О, му нема лек  
нему низ пепел и чад. 
 
И ниту еден пат  
не води кон север и југ  
На стебла расте трат  
и 'рѓосува плуг. 
 
Врз урнатиот ѕид  
расте штириот трн.  
Сонцето заоѓа зад рид.  
Градот е мртов и црн.",Летен Дожд
Владо Урошевиќ,,,МИСТЕРИИТЕ HA CKOПJE,"МИСТЕРИИТЕ HA CKOПJE 
 
Bo евтиниот воздух што впалено зрее  
се троши Саат-кула и Мостот се ниша:  
ја убива продавачката на среќки Црниот Стрелец  
во тоа попладне чии линии се бришат. 
 
Над Бит-пазар сега воздушна гемија летка.  
Ги затвораат книгите адвокатите стари.  
Час е кога излегуваат на прошетка  
јавните дечари, дневни бубашари. 
 
Во детска количка го носат самракот шинат  
низ чаршија што во мувла се дипли.  
Се јавува над аптеката шарена ветроштина  
и продава јајца од гајгур и моливи мураќиплии.",Летен Дожд
Владо Урошевиќ,,,ВЕЧЕРЕН АВТОБУС,"ВЕЧЕРЕН АВТОБУС 
 
Тој автобус што плови навечер низ градот:  
тоа весело чудовиште, тоа плашило.  
Зад него остануваат непрочитани книги,  
проѕирни куќи, матно зеленило. 
 
Девојки што лижат сладолед го следат.  
Небото се ниша зад него со тешка глава.  
Место шофер генерал ео ширити внатре се гледа  
Кучиња и пожарникари неговото минување го 
слават, 
 
Тој автобус што плови навечер низ градот:  
тие што немаат седнато во него ужасно грешат,  
Сеедно дали вози само до Козле или до Кисела 
Вода 
тој не носи секогаш кон невидени нешта.",Летен Дожд
Владо Урошевиќ,,,ЛETEH САМРАК,"ЛETEH САМРАК 
 
Една жена го отвора самракот како чадор:  
испаѓаат мртвородени деца, пердуви, една диња.  
Автобуси проаѓаат како исплашено стадо.  
Низ воздухот тече модрата речна тиња. 
 
Еден прозорец се отвора како старо кино:  
огледалото на ѕидот во розов пожар гори.  
Мажите плачат, куклите пијат вино.  
Сонувачите се будат среде купови ориз. 
 
Секоја вистина станува проѕирна како лага.  
He е ни на сон ни на јаве она што се гледа:  
бере ружи од бавчата уличната вага,  
крај ѕидот водат љубов два велосипеда.",Летен Дожд
Владо Урошевиќ,,,ЉУБОВНИЦИ ШТО СПИЈАТ ПО ЉУБОВТА,"ЉУБОВНИЦИ ШТО СПИЈАТ ПО ЉУБОВТА 
 
Во нивната крв може да се препознае море  
исто солено и исто сонливо како тие.  
Минувачите не забележуваат: во куќата, горе,  
на шестиот кат, како ништо да не се крие. 
 
Во собната полутемнина заоѓаат планети  
родени во сјајот, бесконечни светови се множат.  
Минувачите минуваат: кој ќе сети  
дека во куќата што посивува под дождот 
 
прекрасни ламји стојат со гемии и магнетни стрели  
покрај острови што се искреваат и тонат заедно 
со сонот. 
Далеку долу под љубовниците кои од бескрајот! 
ништо не ги дели  
минуваат минувачите заглушени од камионот.",Летен Дожд
Владо Урошевиќ,,,ЉУБОВНИЦИ ЗАГИНАТИ  BO ЗЕМЈОТРЕСОТ,"ЉУБОВНИЦИ ЗАГИНАТИ  
      BO ЗЕМЈОТРЕСОТ 
  
Земјата сè уште бавно се тресе.  
Црн гнев тешките камења ги вари.  
Некаде долу боледува крт. Лесен  
брод плови воден од кормилари 
 
што не ја знаат насоката но сепак  
ја паметуваат целта. Мртви и голи  
љубовниците лежат во пустошта слепа  
како веќе среде рудите и земјините соли. 
 
Се вртат со лицето кон земјата како сончогледи  
Знаат: само татнеж нивната страст ја следи.  
Желката се ниша, копа со рогови лудиот прч. 
 
Црниот бик долу одамна е отпуштен  
ко земјата се тресе бавно сè уште  
небаре од нивниот последен љубовен грч.",Летен Дожд
Владо Урошевиќ,,,НАЦРТ HA ЗЕМЈИШТЕТО,"НАЦРТ HA ЗЕМЈИШТЕТО 
 
Песок и иловица: скржав јазик  
на пејзажот. Грмушките се слогови  
и говорот на ветрот во пелтечење лази  
не доаѓајќи до смислата. На долго 
 
и на широко расправа ридот и греши  
во височините на врвовите, по падините.  
Патеките не се погодни за одење пеш:  
оние што ги следат набргу ќе згинат. 
 
Секој видик на видено и загатка се дели.  
Зад белата коска се скрива далечна смрт.  
Наоколу: земја што ги открива своите скриени 
цели 
само низ копањето на слепиот крт.",Летен Дожд
Владо Урошевиќ,,,РИД,"РИД 
 
Посна земја: мазноплеќест и грдомасен  
гладува ридот не доаѓајќи до солта.  
Скакулци и боцки во разговор што е јасен  
толку, што и сетилата болат. 
 
Мазноплеќест и грдомасен ридот молчи.  
Билјето врз него живее за себе  
не чувстувајќи го рудното срце. Без очи  
коренот се вѕира под земјата и гребе. 
 
Помеѓу тркалестите камења и грмушките ниски  
само птиците бараат кешто со зборлестиот клун.  
Мазноплеќест и грдомасен ридот мисли:  
Тлун. Овум. Блун. Ооовум. Глунн.",Летен Дожд
Владо Урошевиќ,,,НАСТАН BO ПОЛЕТО,"НАСТАН BO ПОЛЕТО 

Низ полето оделе двајца. Трски  
зад нмв се поклонувале, свивајќи го вратот.  
Водата ш покажувала скриените врски  
со барската трева. Далеку се белеел патот. 
 
Оделе двајца: било лето. Патем  
брбореле сешто. Одеднаш врз сето:  
сенка. Застанале како некој што е фатен  
в примка. Сè сиво, а пред тоа било лето. 
 
Како над нив, бргу, да минал некој голем.  
Се свртеле: никаде никој. На патот само патар  
Ни птица ни облак врз жолтото поле.  
Продолжиле двајцата без ништо да сфатат.",Летен Дожд
Владо Урошевиќ,,,ЕЗЕРО I,"ΕЗΕΡΟ  
I 
 
Βο средината на светот лежи езеро и дреме  
како папок на земјата, како трето око.  
Спие во него водата како огнот в кремен  
и чека да ја запали запалката ноктот 
 
на ветерот. И никој не може да каже  
што му е во умот на тоа езеро што спие.  
He му ја мери длабочината ни јаже  
ни синџир. И само божилак го пие. 
 
Водата се затвора и тук-таму ќе се стресе.  
Во нејзината темнина смок студен лежи свиен.  
Постои само прашање но не и одговор лесен.  
Езерото молчи и длабочината ја крие.",Летен Дожд
Владо Урошевиќ,,,ЕЗЕРО II,"II 
 
Стои езеро тука од векот, од дамнина  
и сè нови тајни пламенчиња во него се палат.  
My приоѓаат залудни мерачи низ пепелавата 
рамнина 
и ги влечат јажињата низ шамакот и калта. 
 
Стои езерото, а мракот во него расне.  
Виделото долу го снемува по два човечки боја.  
Се губи јажето кон дното додека денот гасне,  
уморните мерачи заспиваат и на сон нешто бројат. 
 
Се доближувам бавно јас, осамен мерач,  
а никакви мерки во рацете не ми стојат.  
Знам само, езеро вечно, јас што сум од вчера:  
невидлив вител ме влече во внатрешноста твоја",Летен Дожд
Владо Урошевиќ,,,РАМНИНА,"Ρ Α Μ Η И Η A 

Портокалести вечери, несмасни пожари, ветрила,  
градби што ги примамуваат птиците,  
далечни кули, летала што крилат  
врз пусто поле, наслушување на извиците, 
 
песок што го задушува текот 
на реките, обесени кожи 
врз суви дрвја, долги потраги по лекот 
за болниот крал, билје што се множат 
 
како проклетство на тлото, лишај 
врз тркалестите камења, ветер од тилот, 
ридови што во далечина се вишат. 
(Врз рамнината како коњаник јава сивилото.)",Летен Дожд
Владо Урошевиќ,,,ΚΟЊΑΗИЦИ,"Κ Ο Њ Α Η И Ц И 
 
Јаваат низ пејзаж притаен и зол.  
Им ја подготвуваат судбината костурот и трнот. 
Далеку морето расцутува во ружи од сол.  
Сивото небо се допира до камењата црни. 
 
Одекнува под нив земјата како тапан.  
Ветрот во правта својата труба ја врти.  
Низ градините чијшто плод е скапан 
јаваат коњанмците кон своите смрти. 
 
Се губат во далечината и стануваат како дамки. 
Остануваат зад нив знаци врежани во дрвената! 
  кора. 
О, прекрасни коњаници што веруваат во мамки  
и нестрпливо одат кон својот пораз!",Летен Дожд
Владо Урошевиќ,,,БРАНИТЕЛ ΗΑ КУЛАТА,"БРАНИТЕЛ ΗΑ КУЛАТА 
 
Коњаниците дојаваа од исток. Правот  
лежеше врз лицата и врз овчите кожи.  
Горештината стивнуваше и среде молкот и стравот  
почнуваше бавно и тешко да заврнува дождот. 
 
Тој, бранител на кулата, стоеше сам горе.  
Жегалците сè уште пискаа остро и суво.  
Последен пат во воздухот замириса невидливото 
    море 
Како никогаш досега инсектите ѕунеа покрај 
   неговото уво. 
 
Додека ја разбиваа вратата, слезе. Се бореше 
окружен: 
крвта и потта измешани, потта и крвта.  
Го фрлија потоа да лежи среде птичји измет и 
оружје 
Додека над него исплашено летните птици првтаа.",Летен Дожд
Владо Урошевиќ,,,ПОСЕТИТЕЛИ,"ПОСЕТИТЕЛИ 
 
Мирисаа на овчо млеко; беа потни.  
Опашките на нивните коњи беа заплеткани во 
чички. 
Во запурничава вечер, плашејќи ги животните  
полски, се укажаа одеднаш на сниските рички. 
 
Од ѕидовите на градот ги видоа: се провлекуваа 
сиви 
меѓу песочните грпки, мавтајќи со долгите копја,  
Јазикот им беше неразбирлив, движењата диви;  
фрлаа мрши во изворите и ги палеа снопјата. 
 
He се најде никој што го разбира нивниот јазик.  
Одјаваа одеднаш; останаа само правта и чадот.  
Гледаа по нив од ѕидовите и даваа претпоставки 
разни. 
Никој не спиеше таа ноќ во градот.",Летен Дожд
Владо Урошевиќ,,,ЧАД И СЕВЕР,"ЧАД И СЕВЕР 
 
Во градот задоцнуваат овошките  
и тешко зрее ретката трева.  
Ретко залутуваат пеперугите, а потполошките  
се селат пред натисокот на вревата. 
 
Во градот живеат бледи манекени  
и се насмевнуваат без смеа.  
Понекогаш врне дожд и жени  
посакуваат да спијат со нив и да ги греат. 
 
Во градот дрвјата ги напаѓаат билните вошки  
и мириса на чад и на север.  
Од светлината остануваат само трошки  
и мртви пеперуги паѓаат на кревет.",Летен Дожд
Владо Урошевиќ,,,ПОСЛЕДНИОТ ДЕН НА ЛЕТОТО,"ПОСЛЕДНИОТ ДЕН НА ЛЕТОТО 
 
Завршено е летото: низ ридот  
слегува човек и во раката носи 
овошки и книга. Или се лаже видот?  
Мед во воздухот: тоа брмчат оси. 
 
Небото е избледнато од мирис на оцет.  
Се знае сега сè: завршено е летото.  
Човекот слегува низ ридот претпазливо и кроце. 
Водите се излитени а каменот ветов. 
 
Завршено е летото: сè е прав  
и пепел. He остана во глетките јасни  
ништо освен сенка на некој далечен страв.  
Човекот слегува низ ридот како несмасен гласник.",Летен Дожд
Владо Урошевиќ,,,ЦИГАНСКО ЛETO,"ЦИГАНСКО ЛETO 

Поминува септември: како блед блесок,  
како премален пламен. Низ прсти  
на глуждестите старци им поминува песок,  
им поминуваат годините со грсти. 
 
Се нишаат огледала и пеперуги  
талкаат врз штиро цвеќе. Мижурка  
кусогледата светлина, се умилкува и гуга.  
Брмчи сонцето намотувајќи се на фурка. 
 
Девојките седат по дворовите: лесно злато  
им тече по лицето, по очилата. 
Избледнети се книгите, не води никаде патот.  
Пајажини место птици низ воздухот крилат.",Летен Дожд
Владо Урошевиќ,,,СЕПТЕМВРИ BO ГРАДОТ,"СЕПТЕМВРИ BO ГРАДОТ 
 
Девојки што се враќаат од летување:  
фустани од цврсти материјали 
и потемнети нозе. Закаснети вљубувања.  
Бранот на плажите само во сонот ги гали, 
 
Реката се оддалечува од градот  
и воздухот не ги сака веќе нашите тела.  
Ридовите се лесни и по малку страдаат  
од кружење во главата, од имела. 
 
По парковите се заборава љубовта. Ceгa  
боите не горат и смирено станува небото.  
Се е веќе далечина што постојано ни бега.  
Љубовниците стојат осамени, оставени сами на  
   себе.",Летен Дожд
Владо Урошевиќ,,,ЗИМСКА НАСЕЛБА,"ЗИМСКА НАСЕЛБА На Димитар Солев 

Секој има свој дом, своја куќа.  
Секој има свој цвет, свое легло.  
Надвор студот ѕвечи како клучар.  
Минувачите минуваат бегло. 
 
Секој има свој сон, своја книга.  
Секој има свој мир и свој спокој.  
Под мразот лежи мртва чучулига.  
Зимата гледа низ стаклено око. 
 
Секој има свои стапки, своја ѕвезда.  
Секој има своја тајна, свои писма.  
Секој има свој раб, своја бездна. 
Клуч во вратата како збор без смисла.",Летен Дожд
Владо Урошевиќ,,,ЗИМСКА ПЕСНА,"ЗИМСКА ПЕСНА 
 
Ќе ти раскажувам жолта приказна. Мижи  
да те лажам, дај ми ја раката и влези во чун 
што ја сече маглата а сепак не се движи.  
Таа птица што пее низ загубениот клун 
 
е тука пак. Мижи да те лажам,  
пушти ја вистината нека поминува згора,  
слушај како дрвото во темнината вража  
за идниот дожд. Што можат да сторат 
 
тука сигурните календари. Мижи  
да те лажам, зашто доаѓа време  
на зимските претчувства, на бледите грижи,  
кога не се верува во оган, туку во кремен, 
 
не во стебло, туку во невидливиот корен.  
Затоа верувај, мижи да те лажам,  
зашто патот кон летниот плод е сторен  
и низ зимскиот сон во бладањето кажан.",Летен Дожд
Владо Урошевиќ,,,ЗИМСКА БАВЧА,"ЗИМСКА БАВЧА 
 
Одгледувачи на зимски плодови, клекнати  
среде топол воздух низ кој постојано дише  
влажно стакло и тешки лисје подеднакво 
смекнати. 
Лимфатично зеленило. Корен од сон лишен. 
 
Билје принудено да пронесува лаги.  
Стебла што држат постојано отвореви очи.  
Воздух полн со невидливи траги  
на плодови. Цвет жеден за почин. 
 
Земја што се разголува и притоа не се крие.  
Плодови тешки како болни детски глави.  
Лисје што од земјата слатката полноќ ја пијат  
и веруваат во невидливото сонце што виделината 
ја прави.",Летен Дожд
Владо Урошевиќ,,,ДОВЕРБА BO ПЕСНАТА,"ДОВЕРБА BO ПЕСНАТА 

Довербата во песната тоа е доверба во летањето 
на сон, 
доверба во камењето што одеднаш стануваат 
лесни, 
доверба во река понорница, во мачјо злато, во 
гласно 
молчење, во езеро зад огледало, во восочно 
сонце. Песно, 
ти си тој зборлест немак што немски јазик знае,  
таа вистина што тоа и è, и не е, 
ти си тој јавен споменик што не знае да трае,  
божилак што не сака да биде праволинеен. 
 
Верувам затоа во тебе како во расцутена папрат,  
верувам макар што не можам мирисот да ѝ го 
 сетам. 
Верувам со воденичен камен околу врат,  
за да можам полесно да летам.",Летен Дожд
Владо Урошевиќ,,,ЗИМСКО ПАТУВАЊЕ,"ЗИМСКО ПАТУВАЊЕ 
 
Зимски патувања што започнуваат рано:  
земји поделени помеѓу бувот и скрежот.  
Пејзажи во кои сè е оддалечено и страно:  
така настанува празнината. Нежно 
 
насилство на студот врз семето  
што се грчи под лесен пласт земја  
оставено да 'рти и да сонува лето.  
Гранки со боја на чад од темјан. 
 
Стари плодови во кои се исушил црвот.  
Вода со срце од румен мраз и врбова кора.  
Сон затворен во круговите од дрвото.  
Пејзажи за кои е сеедно што за нив ќе зборам.",Летен Дожд
Владо Урошевиќ,,,ЗИМСКО MOPE,"ЗИМСКО MOPE 

Нежна ламарина под која отчукува крвта:  
се повлекува морето пред јасноста на видот.  
Птицата на светлината напразно ќе првта  
и окото ќе биде немоќно пред загатката, пред 
ѕидот 
 
сè додека трае зимската власт на металот. 
Никој ништо не разбира: глувонема  
е водата. Сонцето е прелажно летало,  
а островите набргу конечно ќе ги снема. 
 
Хоризонтот постои за загатката да ја крие.  
Наскоро и нас ќе нè нема тука.  
Се губи морето што како црв го рие  
бродот кој одвнатре црвојаднина го клука.",Летен Дожд
Владо Урошевиќ,,,АЗИСКИ ГРИП,"АЗИСКИ ГРИП 
 
Дење: мокрм чадори, автобуси,  
лоши гласови, неизбричени лица.  
Ноќе: зад градот расте степа,  
долетуваат истоштенн коњаници. 
 
Дење: купување термометри, брзање,  
затворени театри, на асфалтот мртва птица.  
Ноќе: зад градот расте степа,  
долегуваат истоштени коњаници. 
 
Дење: град што наслушнува еден звук,  
звук што е време, град што е Невиделица.  
Ноќе: зад градот расте степа,  
долетуваат истоштени коњаници.",Летен Дожд
Владо Урошевиќ,,,ЈУЖНИ ОВОШКИ СРЕДЕ ЗИМАТА,"ЈУЖНИ ОВОШКИ СРЕДЕ ЗИМАТА 
 
Портокал што влегува во ден со болести:  
мало птичјо сонце што зашеметено сјае  
среде маглата и чадот. Ќе се свести  
ли продавачот и некогаш дали ќе дознае 
 
дека ги чека купувачите меѓу Мали  
и Занзибар, меѓу Суец и Брегот на Слоновата 
Коска? 
Ананасот се врти и којзнае во вртењето дали  
ќе запре тој јужен континент околу слатката 
оска? 
 
Врз сандак со тоа овошје да се седи?  
Опасност! Ќе експлодира илјада и еден ѕвонец!  
Смоквите веќе се нишаат; стануваат бледи  
сите украси пред тој гердан нанижан на сламен 
конец. 
 
Лимони: еден може да замени три летни дена!  
Урми лепливи како арапските вокали!  
Болен, ја учам таа азбука уште непронајдена  
среде снегот осветлен од вжештените портокали.",Летен Дожд
Владо Урошевиќ,,,БЛАГА ЗИМА,"БЛАГА ЗИМА 
 
Здивот на далечното море го разгалува градот  
и тој си игра како дете со маглите.  
Од премногу влага ѕидовите страдаат,  
Љубовните двојки стојат по аглите. 
 
Далечното море се чувствува во секој бакнеж  
и сите девојки во градот се по малку солени.  
Заразите се шират и премаленоста јакне:  
се тетерават оние од грипот заболени. 
 
Здивот на далечното море го 'рѓосува олукот и 
клучот 
и го поддржува вљубувањето зиме.  
Децата по школите за јужни мориња учат  
и маглите од тоа мирисаат на цимет.",Летен Дожд
Владо Урошевиќ,,,ТОПОЛ ФЕВРУАРИ,"ТОПОЛ ФЕВРУАРИ 
 
Веќе се заборава што се случувало зиме: 
осамениците излегуваат и куќите се празни.  
Над градот лежи облак како топло виме.  
Автобуси излегуваат од под него светнати и 
мазни. 
Мразот се топи: црно и нечисто цвеќе.  
Се покажува земјата како месо под партал.  
Низ воздухот кружи катран, алкохол и шеќер:  
го меша лудиот пијалак лудата баба Марта: 
 
Станува веќе жешко во зимските палта.  
Потта преврива и лута станува крвта.  
Од полето во градот навлегува калта.  
Се враќаш на пладне дома и пиеш вода како 
првпат.",Летен Дожд
Владо Урошевиќ,,,ДОАЃАЊЕ НА ПРОЛЕТТА,"ДОАЃАЊЕ НА ПРОЛЕТТА 
 
Bo ужасниот напор на семето што 'рти,  
во бавното затоплување на земјата, во сите  
видови воодушевени смрти,  
во несетеното наголемување на дните, 
 
во писмените задачи на вљубените, во 
географските карти  
низ кои се шири мувлата како плима, постои еден  
одговор што не може да се напише на хартија,  
постои во прогонетиот што е следен 
 
од јавето, во долгото напредување кон сонот,  
во болестите што минат, во занишаното  
небо што одеднаш се престорува ѕвоно,  
во ракописот на билјето што исцело го порекнува 
напишаново.",Летен Дожд
Владо Урошевиќ,,,ΚΑΚΟ ДОАЃА ПРОЛЕТТА,"ΚΑΚΟ ДОАЃА ПРОЛЕТТА

Пролетта доаѓа во градот како мала војна.  
Насекаде пронесуваат некакви огледала.  
Врволицата надвор станува густа и бројна:  
дури и старите моми слегуваат од своите седала. 
 
Летаат пердуви од што секој некаде брза,  
води љубов, пелтечи и безмилосно се турка.  
Одеднаш некој минувач застанува како врзан:  
високо над градот поминува Воздушниот Нуркач. 
 
Зјаат гледачите а тој необврзно летка,  
единствен кој од сето тоа нема никаква полза.  
Се крстат постарите пред безбожничката глетка:  
Воздушниот Нуркач угол гол облаците ги молзе.",Летен Дожд
Владо Урошевиќ,,,ПРОЛЕТНО РАСПОЛОЖЕНИЕ,"ПРОЛЕТНО РАСПОЛОЖЕНИЕ 
 
Знаменциња, девојчиња со прцли, дреболии:  
сè во ветер, во живо сребро, во шурка.  
По небото, среде киселото тесто на облачните 
кули, 
веќе плови со рака под глава Воздушниот Нуркач, 
 
пролетен љубовник што не сфаќа ништо сериозно.  
Го прогонуваат олуците; го демнат потери под 
чадор. 
Но тој успева да избега, благодарејќи на 
нервозниот озон,  
на облаците што се сушат, на лисјата млади 
 
извадени од памет. Избеган, здолништата ги 
крева 
сè додека не му текне да се всели  
среде пазарот, каде што измешан со делничната 
врева 
ќе отвори распродажба на мекици и на мечтатели.",Летен Дожд
Владо Урошевиќ,,,ОПАСНОСТИ HA ПРОЛЕТТА,"ОПАСНОСТИ HA ПРОЛЕТТА 
 
Тешки возови низ расквасената земја одат.  
Како мали експлозии кртечините се шират.  
По градовите од шахтите избива подземната вода.  
Парковите се губат под поплава од пиреј. 
 
По споулавените бавчи растат џиновски трупки.  
Пукнатини се јавуваат во земјината кора.  
Се заглавуваат камионите и остануваат во 
дупките. 
Нераздадените писма поштарите ги горат. 
 
Паѓа дожд и шарени дождалци се множат.  
Се одронува земјиштето и се создаваат брани.  
Земјата трепери и кисне до голата кожа  
додека оздола темнината со луди сокови ја храни.",Летен Дожд
Владо Урошевиќ,,,ПРОЛЕТЕН ПАРК,"ПРОЛЕТЕН ПАРК 
 
Пролет, кога паркот зад градот уште дреме  
варејќи ги во утробата љубовниците и бубачките:  
време кога се подготвува нестрпливото семе  
да појде и да ги задоволи побарувачките 
 
на зеленилото по сите приоди на градот.  
Се чека само ноќта. И со своите лигавења ќе 
почнат 
смрдливиот бурјан и лисјата млади,  
брливиот троскот и копривата дрочна. 
 
Нема да се знае кој од кого е зачнат:  
ќе се подуе зеленилото и ќе се прелее како квасец.  
Среде пупките што се распрснуваат како сачма  
ќе беснее паркот споулавен и гласен.",Летен Дожд
Владо Урошевиќ,,,ЛETEH ДОЖД,"ЛETEH ДОЖД 
 
Дожд врне како жена кога спие,  
како дете кога учи наизуст песна,  
дожд врне како бегалец кога се крие,  
дожд врне како лесна 
 
прелага на годишните времиња, врне  
како кога се сака, врне лудо  
како на сон, како кога рид стрмен  
се наведнува над нас, врне како чудо, 
 
дожд врне како кога се слекува стара кожа,  
како кога се трча по изабен мост.  
О, кој ќе го научи наизуст овој дожд,  
оваа секојдневна изненада, оваа неповторливост",Летен Дожд
Владо Урошевиќ,,,ПОПЛАДНЕ ПО ДОЖДОТ,"ПОПЛАДНЕ ПО ДОЖДОТ 

Дождот измина од онаа страна  
на градот, не стивнувајќи во жарот.  
Се собираат партали: од расипаната  
свадба, од мешаницата на натпреварот. 
 
Децата излегуваат надвор и боси  
скокаат среде барите.  
Сонцето како бумбар лази по косите.  
Влажните маси ги собираат слаткарите. 
 
Денат мириса на река, на грмушки и леска,  
се должи бескрајно и не сака да се сврши.  
Истенчениот воздух скокотливо блеска  
и како излог одненадеж се крши.",Летен Дожд
Владо Урошевиќ,,,ДЕТСКА ЛETHA ПРИКАЗНА,"ДЕТСКА ЛETHA ПРИКАЗНА 
 
На ридот седат деца меѓу пожолтената трева.  
Зад ридот има ѕид. Зад ѕидот  
расте бавча, а потоа пак рид. Се крева  
голем облак некаде зад ридот. 
 
Зад облакот почнува веќе море.  
Зад морето има остров со сини и розови шуми.  
Зад шумите расте стебло со горчлив корен.  
Зад стеблото седи маѓепсник и нас не уми. 
 
Зад маѓепсникот се отвора бавча што има познат 
вид. 
 
Зад бавчата еден ѕид одново се крева.  
Зад ѕидот — ете пак — се исправа рид.  
На ридот седат деца меѓу пожолтената трева.",Летен Дожд
Владо Урошевиќ,,,ЛЕТЕН ДОЖД,"ЛЕТЕН ДОЖД  
  
He постои летен дожд земен воопшто, 
туку само овој летен дожд што тропа  
и ме тера како и да било да го соопштам,  
низ разврзан јазик, низ барабан без стопан, 
 
да го соопштам како и да било, низ збор  
сиот од клобурци, низ незавршена реченица  
во која на немски јазик ќе биде изразен спорот  
помеѓу олукот и грагорот, низ воденица 
 
од согласки и вода во која се меле умот,  
низ соџвакана азбука, низ еден висок  
и бескорисен закон за потеклото на шумот,  
како и да било, низ ошумоглавен говор, низ 
плисок 
 
што се осмислува. Постои само овој дожд  
за кој тешко да има збор што нема да е лажен.  
Постои само овој дожд што нема да се сложи  
да влезе во песна ако и таа не е влажна. 
=================================================================",Летен Дожд
Ацо Шопов,,Македонска лирика,ОЧИ,"ОЧИ 

Три дена на раце те носевме збрана, 
три дена - со тага на погледот срмен, 
и секоа капка од твојата рана 
ко крвава жар ми капеше в срце.  

Другарите беа и морни и гладни, 
со згорени  грла и свиени плек'и 
со туп бол се впија в твојте oчи ладни 
и жалеа оти не. к`е пламна г век'е.

Но јас знаев оти пак к'е вивнат жарој 
и борците под нив к'е цветат и раснат, 
в студените  утра к'е грејат ко солнце 
и никога нема да стијнат и згаснат.  

Последната вечер, в планинското село, 
кај небото беше - нe небо, а море, 
трепереше грозно ко моминско тело 
раздробено, модро и распнато горе, 
а борците беа во дрипава дреа, 
со пликови жешки на стапалки тешки, 
и смрштени чела - загасени, мразни 
ко нивните пушки укоченн, празни, 
и нечујно, глуво, ко задушена. река 
се точеше шепот од уво до уво: ,,Утре, друже, в зори, страшен бој не чека, 
а ние сме малку - сал неколку души...”

И кога ко игла ти прободе уши -  
Ти растресе снага и размолска тага, 
со њулeни очи - широки и волни 
ги расече в нок'та здивените молњи! -  
Ко тогај, ко тогај, о другарко, помниш 
в смрзнатата вечер на пролетта рана, 
кај нашата младост нашта прва радост 
ја косеше луто куршумната слана, 
а ти чело збрчка, ко тигрица рипна 
и литна во нок'та крвава и црна, 
и со твојте очи што ригаа пламен 
ко висок ги стопи челичните зрна... 

И после! И после - в последната вечер.. 
Јас нејк'ам да мислам што поттаму стана! 
Сал помнат те изви крвавата рана, 
прошталниот шепот ти замрзна в усти, 
но гореа очи под вегите густи!  

Со ннвниот пламе ни со клетва света 
на заседа тргнав сред мојата чета,  

А утрента кога зрив чела ни спраши 
ти не беше век'е в редовите наши, 
но скипеа борци со одмазда жолчна, 
и видов! о, видов - кога бојот почна 
развихреа сите со твојата сила -  
ко елени брзи и леки ко птица.  

А твоите очи се нскреа гневно 
на ннвннте потни, распалени лица...

Трн дена на раце те носевме збрана 
Трн дена - со тага нa погледот срчен 
и секоа капка од твојата рана 
ко крвава жар ми капеше в срце.
=================================================================",Македонска Лирика
Гого Ивановски,,Македонска лирика,Колоната,"КОЛОНАТА 
,,Минуат жено” -  со шепот рече, 
селанец вcлушaн, притаил здив; 
низ прозорец поглед во ѕвездната a вечер 
опи и во мракот ги согледа нив,  

сенките што се вo темнина влечат 
една со друга со безшумен од, 
на прсти, како без збор да речат, 
пизејки низа крај нивниот плот.  

A глува и тешка е вечерта ѕвездена, 
замира, чиниш, животот в мрак, -  
но сите врват, сал мислa еднa. 
се краде негде в далечен град.  

Минуат жено - селанец рече -  
ги гледаш така ко брат до брат, 
нивната душа не в срам се пече 
а жар им свети по нивниот пат.

Минуат... Минуат... години цели, 
без почин и осмев на мајчински дом, 
но срца од огин по ми се врели, 
к'е удри, знајат, големиот ѕвон"".

..,И селото в покој засинваше длабок, 
се капеше месец на небото млад -  
колоната негде пробиваше мракот, 
а бескраен беше нејзиниот пат. 
=================================================================",Македонска Лирика
Ванчо Николески,,Македонска лирика,НАД  ДЕБАРЦА,"НАД  ДЕБАРЦА  

Над Дебарца, сред буки високи, 
покрај јавор - на рамна рудина, 
собрал борци во гора зелена, 
собрал Г'уро млади партизани.  

Реч и држи Г'уро на дружина: 
,,Брак`а борци, млади Македонци,
Tуpци Власи, храбри Косовари, 
мили брак'а и вие Албанци 
и другарки, млади партизанки:  

тежи робство-прокрето фашиско, 
народ гние во темни зандани, 
висат страшни нaceгдe бесилки, 
плачат мајки в црно преврзани, 
бели градој лежат ограбени, 
чадат села в оган запалени...  

Не се слуша гласот на орачот, 
наше поле не раг'а пченица, 
в наши трла и в рамни рудини 
не ми блеат рудите јаганца.

Не да знајте, брак'а партизани: 
нема дождец без црни облаци, 
плод не раг'а поле без орача, 
бел ден нема без солнце на небо, -  
нема живот без мила слобода.  

Дружно, братски борба к'е водиме 
за наш народ, правда и слобда, 
до: последен сите к'е паднеме, -  
к'е умриме или к'е живејме!""
=================================================================",Македонска Лирика
Богомил Ѓузел,,,"1, LADY ROAD, EDINBURGH 9.","1, LADY ROAD, EDINBURGH 9. 
  
Огромна соба и дебели ѕидишта — место што  
Самиот Посејдон можеби го одбрал за да го 
заклучи морето  
Пред да даде оставка и да ce повлече земајќи ги 
клучевите со себе. 
Никогаш очевидно никој потем не ги пронашол 
клучевите но кога  
Некој штогоде зошто ги отворил отпосле вратита 
'рѓосани, 
Од морето ни трага! (тоа, нагаѓам, ce случило кога 
умрел Посејдон 
И со него сета негова морска снага); сепак никој 
никогаш 
Потем, не успеал да удри темели на здрав копнен 
   живот 
Во оваа соба. Го осетив тоа самиот во неа кога 
влегов 
И бев разлутен, како и обично, од таа близина на 
морето, 
Зашто каде и да појдам ги пронаоѓам неговите 
знаменија — 
(Зар морам добога, да го следам неговото долго 
повлекување 
Низ сета човечка историја додека конечно и сам не 
   ce удавам 
Онаму кајшто тоа стои сега простирајќи ce cé уште 
во недоглед?) 
Па сепак, најдов извинување за луѓето што биле 
     тука пред мене 
A до колку за Посејдон — та тој бил веќе старец 
                и патем, зар не, брат на Зевс. 
Да, од морето ни трага, поправо, ни трага од вода, 
         зашто cé уште 
Тука има нешто од морштината, неговата мрша, 
  неговата душа или 
Сеништето негово (штом водата била заклучена за 
          толку долго таа  
Морала да остави доста од своето морничаво 
присуство), но секако 
Мирисот негов е cé уште тука, и не само фосили 
туку и нешто 
Од морскиот живот останало. Возможно е комотно 
да ce храниш 
Како планктон лебдејќи во воздухот што може со 
нож да ce сече 
И лижејќи ја солта од ѕидиштата, или пак водејќи 
    љубов 
Co Скандинавката што ја најдов тука како лежи 
како морска ѕвезда 
Ширејќи ги рацете и краците и секогаш отворајќи 
        уста 
Ko риба на суво за да те бакне или просто за да 
    проѕевне 
(Колку само отсуството на морето ја прави да ce 
здодева!) 
Или пак успевајќи и во едното и другото; и тука е 
ce разбира 
И станодавката што стреку вратата ги подава 
 пипалките на прав полип  
За да ми ја допре брадата внимателно како да 
допира чичка. 
He e за чудо што старците милуваат да живеат 
               тука — 
Инстинктот за смртта ги тера да ce наведнат за да 
ја побараат назад  
Таа „колевка на животта“, штом веќе изгубиле 
             сила да ги следат  
Трагите од морето што ce повлекува. И ете еден 
            од нив, кај слегува  
По скалите за секој оброк, додека животот низ 
                устата 
My с'ска како змија спремна cé уште за борба; 
           и потем 
Борејќи ce со залците за воздух; и потем  
Борејќи ce со воздухот за некои бесмислени 
                  зборови благодарност;  
И потем, и иотем, — престанувајќи да ce бори 
                    и сега 
Втренчено без здив гледајќи во вештачкиот пламен  
Од електричното огниште додека снопот светлина  
Во одредени интервали од часовникот му 
       преминува преку лице  
Како сенка од некое невидливо клатно; и најсетне 
          — огромна тага  
Набљудувајќи го залезот на исклучениот оган  
(He, никогаш веќе тој нема да го сети на ова 
               океанско дно 
Сончевиот тек низ своите вени) што кажува сепак, 
      и покрај cé, 
Дека борбата ќе продолжи отсега, a можеби и 
           отпосле. 
 
Туку зошто судбата ме затвориле мене во оваа 
       зандана — 
Јас веќе не знам. Зар затоа што cé така уште 
копнеам, 
Живеејќи во ова време на секакви слободарии, 
 некој да ме прати 
Ha некој чистилишен сибир за да ce вратам ко 
светец 
(Каква ли иронија тогаш што ми ги дадоа 
клучевите) 
Но штом веќе го следам морето во неговото долго 
повлекување 
Низ човечката и мојата историја, природно е, 
ред е, чинам 
Што морав да запрам на стан на место кајшто се 
уште ce сеќава 
Отпечатокот од неговото стапало и така да те 
оставам зад себ 
Моето растргано сениште да ce втопи во неговот 
       огромно отсуство 
 
Па така би можел да останам тука сал толку за да 
научам 
Нешто повеќе за мизеријата и луксузот на одаите 
морски, 
Осцилирајќи помеѓу најоддалечениот агол назад 
        кон тропите 
На огништето и :потем паѓајќи од умора длабоко 
        да сонувам 
За моите морски сништа — 
 
       (додека старата девојка од соседната соба  
Низ ѕидиштата што ce дујат и издишуваат како 
мембрани од бронхии  
На некој кит, чита на глас за љубовта на некојси 
млад божем-дипломат  
Венчавајќи некоја благородна наследничка, и 
       речиси, речиси навистина  
Сосема напуштајќи ја надежта дека ќе биде   
    силувана како Филомела —  
Зашто изутрина, ах, неизгубеното девојчинство  
       нејно пак ќе зацвркоти низ собите  
Како славеј в крлетка во обидот да ce самоубие 
фрлајќи ce врз решетките) 
 
 
 
Ќе останам така тука според склучениот пакт со 
      морето — мојата мора  
Но не за долго, не повеќе од, да речам, три и 
десетина дни 
Cé додека можам да ce здодевам со неговото и мое 
                      сениште 
Cé додека, cé додека не проговори мојот моќен 
ножен палец 
(Страшно оружје навистина, што ќе ме гони да 
        Чекорам како луд  
Дури и по смртта, дури и во смртта како и во 
животот) 
И cé додека не ce стркала тој како гром по друмот 
следејќи ја 
Трозабестата вила на Посејдон и назабените 
вилици на замоците во магла —  
He оставајќи ја дури ни песнава да ми ја плати 
         сметката — не, не cé уште  
Доаѓајќи на тоа страшно дереџе да ce биде поет  
  што живее само за да пишува,  
Туку cé уште да ce биде поет што ce труди да 
         живее потполно и во полн  
Заборав, поет што пее за да ce помири пред cé со 
сопствениот свој живот.",МИРОНОСНИЦИ
Богомил Ѓузел,,,"ЛОНДОН, HOBA ГОДИНА 1965 1.","ЛОНДОН, HOBA ГОДИНА 1965 
1. 
 
Животов не е само непресушен вруток 
Туку и нешто, нешто во кое не можеш да најдеш 
- He, не само она што го бараш, туку мошне 
повеќе 
Она со што си ce родил и она што, и начинот на 
којшто, 
Си каков па таков во некода трепетна минутка 
од денот, 
И не, и не сал затоа што не си способен да најдеш  
Туку, да и да, затоа што и нема навистина што да 
ce најде 
- По ѓаволите, на животов напросто му фалат 
      некои работи 
(И можеби затоа го фалат, но не јас!) — и, за жал, 
      или за среќа, 
He само животот твој сопствен ил светот во кој  
Ce случило да живееш, туку можеби и мошне 
        веројатно, 
Животот и светот воопшто, т.е. онаков каков што 
   не го живееш. 
 
Онака како што одненадеж ситуацијата ќе ce 
   сврти 
Да бидеш без скршена пара, или pак скршен до 
    толку што не можеш 
Да јадеш, да пиеш, ни дури да мислиш на нешто,  
Туку можеш сал, после некој чад, да ce одмараш 
     бесконечно 
Или пак да ce обидеш да спиеш — да го имитираш 
лалето 
Или кое било друго цвеќе што отвора инка на 
     изгрејсонце 
A ce затвора на заод, — живеејќи сал толку 
           ѓаволски просто  
Ko со просто дишење, па сепак ослободен, ах 
слободен 
Од севозможни мимикрии — додека не дојде тој 
ден, или тој час дневен 
На запрашување и на големо раздавање на поленот 
На пазарот од твојот мозок и ти одеднаш не 
    Пркнеш 
Од цвет да бидеш ѕвер, човек, :па дури и ангел. 
 
He, да не зборуваме за целта и смислата на 
живеачката 
— Има нешто што е отаде од сето тоа и што е 
живеачката за себе —  
И да не прашаме — зар, зар сето тоа е вредно?  
Или — да живееме за нешто ил за некој, 
        што-годе-за-секојшто, ако не за себе?  
Или пак — зар сал да овозможуваме и 
       заработуваме? (не, ни тоа пак  
He е глуждот од нашите денови) — туку ова, 
    ова ви е 
Вистинската јамка, ако веќе сме ја стасале 
точката отаде: — 
Има ли нешто, нешто навистина повеќе што да 
ce живее, 
Нешто повеќе од тоа бесконечно нешто, што е  
ad infinitum-от на нашите дни,  
Она за што не само што сме во потрага постојана 
     туку 
Она што, и точно тоа што, постојано сме.",МИРОНОСНИЦИ
Богомил Ѓузел,,,"ЛОНДОН, HOBA ГОДИНА 1965 2.","2. 
Ax, ако навистина, ако навистина  
Сме стасале до таа точка од нашата надмината 
сегашност за да ја гледаме  
Иднината, прашањето не е повеќе во тоа што cé 
да ce прави 
— Да ce правиме, исправиме или преправаме кo со 
калта што ce прави –  
Туку зошто да ce чини нешто што ни ce чини веќе 
сме го чинеле 
И така речиси да ce расправиме? He е ли тоа малку, 
       и отповеќе пошто-зошто? 
Туку поарно да не ce влечеме за јазик за она што 
ни ce чини 
Вистина. Ако само можеме. Зашто штом еден јазик 
умира во нас 
Веднаш безброј други јазици ce раѓаат од нашта 
немотија-немаштина  
За да ја усетат тишината (маштија ли?) на овој 
свет. He, проклетството  
Од кулата Вавилонска не ни повлијаело. (Co тоа 
сал Оној што го рекол 
Ce направил себеси неразбирлив, ако не и 
наполно непотребен  
Во своите проклетства — штом веќе самите можеме 
поарно да ce проколнувам  
И, како оној луд Хиеронимо, да го одгриземе 
сопствениот јазик  
И да го исплукаме додека cé уште е топол од крв) 
Да, човечките јазици ce речиси исто толку 
регенеративни како што  
Опашот кај гуштерот — и ce замолчуваме само  
за уште повеќе да прозборуваме 
 
О да, боговите и сонцето си противречат во 
нашта крв; 
Постојаната жед за ништотност и природата 
сепостојна 
 
Да, и ако ги убиеме боговите во нас, или дури ако 
ce убиеме себе, 
Сé уште не можеме ништо против голото грло на 
природата, и така  
Се продолжуваме, одолжуваме и одложуваме, без 
да ce оддолжиме  
од долгот, од внесениот влог во наште животи, 
без особена надеж  
Ни дури желба за некаква добивка, туку како 
напросто за инает  
Што ќе добиеме што побргу да го поарчиме, ил 
зошто не на коцка)  
Без господари слободни да господариме како што  
со нас досега господарувале,  
- И да газиме на наште јазици, и потем со уста 
      уште полна крв  
Да го изговориме словото на љубовта, и да 
заплачеме, 
Да плачеме ко некакви си кловновски деца — 
зашто 
Секаквата друга среќа е поразно празна и 
ореолите ce само  
Лудачки капи a таква е и короната венец трње. 
 
По тегоби, по леб насушен, плачат развиканите 
од глад срца наши. )  
Во гладта како и во комфорот. Има, има во 
    животот уште неоткриени нешта.  
Точно! Минатото е исто така неоткриено како и 
   иднината.) 
Онака како што човек одеднаш ќе посегне по 
        четката за заби 
Наместо по бричот и потем, со насмевка топла, ќе 
     измие заби место  
Место да ce избричи. (И навистина, без никаква  
         иронија, тоа е за право чудо —  
Сосема рамно на она кога ги откопуваме ѕвездите  
Од незапамтени времиња закопани в земи и таму 
  
Ќе ја прочитаме нашата меморија.) Во случајов, 
      сешто може да ce случи  
И конечно ние сме успеале да станеме пак 
трошка прав  
Завитлена околу сонцето во орбитата од 
нашта крв. 
 
Во што, во што е разликата да речеме помеѓу — 
ѕвездата 
И четката за заби? И обете ce од еднаква важност 
за нас сега 
Во својта непредвидливост да го одредуваат 
нашиот живот. Еден ден,  
Ил можеби уште утре, некој можно ќе ја ископа 
таа наша четка 
(Вклештена ли ќе биде таа меѓу вилиците од гнев?) 
 и ќe ја земе 
И ќе ја занесе како ѕвезда водич кон своето раѓање 
што е нашта смрт;  
Cé докогагоде сме прашинки еднакво сме луѓе  
И минатото и иднината ce сал едно — во крвотекот  
На ништотноста, нашиот голем Господ, и сештото 
на нашта мајка природа.  
Ѕвездите биле проколнувани и ние сега ја колнеме 
четката за заби; 
He сјаеле тие достатно, но ние cé уште умееме и 
  отповеќе да гриземе —  
И така ѕвездите-судба и наште заби ce пак 
нераздвојно задавени. 
Ќе кажеме ли тогаш — доста е да пркнеш од 
сенешто во нешто  
И да бидеш ништо — трошка прав завитлена  
Околу сонцето во орбитата од крвта наша.",МИРОНОСНИЦИ
Богомил Ѓузел,,МИРОНОСНИЦИ,I,"I 
 

Ужасот на нашите лулки ce продолжува; 
нашиот подоцнежен живот така 
го зачувува темпото на срцето 
додека некој удар не нé исфрли од лулката 
и срцето стане разуларена ѕверка 
одбивајќи да ја прими својата припитоменост; 
не повеќе, не за долго 
нашите животи ce наши лулки 
чувајќи го ритмот на лулеењето 
како што часовникот ги чува осцилациите 
на клатното и му овозможува на времето 
да трае, да си оди в неврат и пак назад 
да нé удри по челата како со чекан. 

Исфрлени од лулките што веќе не ce нишаат  
исфрлени од нашите животи што одбиваат  
да ce продолжат како што наложува навиката  
на срцето да чука по тактот од часовникот,  
на паметта како амеба што ги допира предметите  
сал за да ги голтне, исфрлени од времето —  
сме ли пак таа валкана вода на раѓањето  
во која секоја плуканка може да стане жив 
организам 
a секоја прашинка живот, секој камен пак 
школка со топла утроба,  
да проговораг одново скаменетите статуи  
во свет ослободен од стегата на боговите 
од нивните подароци и проклетства, ослободен  
од пастири и војсководачи, од кловнови и убијци,  
во свет во кој оживува немуштиот говор  
и ништо веќе не е мртво зашто  
никогаш ништо и не умрело, свет на полно  
постоење во кој влегуваме само ако  
самите наполно ce исклучиме, изедначени  
животот и смртта, без раѓање и умирање. 
 
За тоа ли нé исфрлиле од коритата  
заедно со водата валкана од нашто раѓање,  
за тоа ли нé исфрлиле од животот извалкан  
од нашето живеење, од времето убиено  
од сопственото повторливо течење? 

Ако е така, да, јас прифаќам: 

огнот да биде пак млекото што ќе нé задојува,  
ветриштата испуштени од вреќите на Еол  
да ги раздуваат воздишките со кои ce храневме,  
ошуштени и трите синџира ропски плач 
и крикови, 
незаклучено повеќе и морето туку сега 
да биде ишмукано од пипалките полна месечина 
и пак да биде истурено назад, кога ќе ја снема, 
низ океанот мрак; никој веќе да не го кроти 
со бич a трозабецот на власта да ce врати 
на спокојството на елементите; без покорност 
и без тиранија 
пред божественото туку сал во склад со неговата 
убавина; 
сето откраднато богатство пиратите да го вратат  
и бродовите грозно да им ce насукаат на брегот  
истурајќи ја својата богата утроба; прстените  
да ce фрлат на дното и открадната реч да им ce 
врати 
на рибите неми; без искушение за власт,  
за богатство, за празнина околу срцето 
— морјакот и селанецот да подадат раце 
(киклопите да бидат жетвари на житото и морската трева), Исус 
да стане Одисеј што ќе лута, а Одисеј 
(зошто не?) 
да се врати дома за Пенелопа да го препознае во 
постела, 
ружата да се бакнува во боцките без омразнатост 
во душата, да се отплетат трнливите венци до патот 
на слободата 
на робот таа да му се врати иепозлатена со херојски 
жртви 
а поетот да се врати кон својата судба, но не повеќе 
не повеќе како кон мајка доилка туку веќе како маж што 
го стасал својот полн раст. 
За среќа жедта да исчезнеме во слобода не нè 
упропастува, a се за што копнееме и се надеваме ропски нè 
уништува 
дури и повеќе одошто стварноста во која 
учествуваме. 
Зборувавме за радоста на човечката прав за 
пустината што така страсно ја пригрливме  
зашто ù појдовме во пресрет без страв и со полно 
доверба 
за  нашата  неуништивост,  срце,  и  сега  навистина 
навистина сме од онаа страна на победата и поразот 
зашто знаевме секој пораз да го претвориме 
  во победа 
ако треба м ако треба учествувавме во играта 
со намера 
да ја изгубиме. Ако треба. Сме тука и нè нема.  
Знаеме ништо што сме и сè што не сме. Смееме  
и она што не смееме. Ја прифативме шегата и сега 
  се смееме 
во себе како Лазар и за среќа не ни треба 
воскреснување. 
Навистина, ви велам, отаде надежта и, навистина, 
отаде љубовта. 
Стрмглаво паѓање, зар не, што е стреловит скок 
за нас. 
Пад на човекот или на боговите — ние сме на 
своето ниво. 

Да, прифаќаме, прифаќаме, срце мое — 
ужасот на наште лулки да продолжува 
или да нè исфрлат од коритото заедно 
заедно со водата на нашто крваво и болно раѓање.",МИРОНОСНИЦИ
Богомил Ѓузел,,МИРОНОСНИЦИ,II,"II 
 
Зар не ви реков — збогум, наречници мои 
зар не реков: денот е секогаш нов (в ред, нека биде) 
со потајна надеж дека никогаш можеби нема 
да самне 
за да нè најде онаму каде што бевме, или да самне да 
самне (без нас осамените. Зар е можно? 
Се разбира, не. Зашто денот нов е веќе тука  
и јас ете го следам раѓањето на крвавото 
сончево око 
втренчен инаетливо како во играта кој прв ќе 
трепне (и ете, надоаѓа  
— облак!) He, навистина, зар морам да бидам 
следен? Зар никогаш  
нема да се изгубам ко и секој друг 
   непрепознавачки во својот живот?  
Зар не ви ги запалив вретената и преѓата на мојот 
ракопис? 

Доаѓаш, ангелу, наместо со бич, со лузна на челото  
но сепак со зла намера да казниш. Окрвавен 
и кален 
слегуваш од ѕидот како ѕвер претепан  
за казна. Зар да ме казниш кога самиот си казнет?  
Да, за причините на гревот секогаш е лесно  
но штом нема милост од светлината, штом 
сонцето безмилосно се крева да го мине својот 
дневен пат 
на тебе Судбинскиот ти останува да бидеш ист 
гневен 
во свогјот рев древен како мене кревок, 
да ме следиш како што јас еднаш тебе те следев. 
Реви судбо, и биди понизна, понизена од својот бич  
ко што се стариците понизни пред песот што го 
водат 
и го држат каишот како што за животот свој се 
држат. 
Понизни од лузните. Што сме — тоа. Радоста на 
правта 
лижејќи ја со трње на јазикот убавината како 
корус засирена крв. 
Раните зараснуваат продлабочувајќи се. 
Корусот на убавината  
го бара својот корен во месата неначнати. На ова 
место 
кога го отпуштаме својот поранешен живот  
зар  би  можеле  некаде  другаде  да  се  завртиме 
освен во себеси, како што зракот сончев продира 
во нас 
паѓајќи со сета тежина несфатливо одгоре  
затворајќи го сонцето да патува во нас, сонцето —  
тој заварувач што ја топи небесната ламарина, 
небото — 
тој железен обрач од мрак што нè стета невидливо 
отворајќи и пат на светлината и бришејќи ù ги 
веднаш трагите. 
Така патуваме и ние низ животот свирепо сал 
свесни 
за овој ден што расне, за скокот на сонцето 
на небото 
за тој стопен метал што се истура врз нас  
сè додека не затлее во потковицата на залезот. 
Ho кога, кој би знаел? Денот самна и можеби нема 
да згасне. 
Љубовниците на дневната светлост се разделуваат 
како пријатели 
заборавајќи привремено, но секогаш одново, дека 
претходната ноќ  
коленичеле пред кубињата на нечии гради 
     отворени за молитва,  
пријателите се разминуваат без поздрав како 
непознати, а ние 
ние на својот поранешен живот му ги иокажуваме 
сал лактите. 
Плодот откинат така уште при паѓањето заборава 
на дрвото 
на кое растел и земјата одеднаш му проштава 
несфатливо.  Да, демонскиот ден е веќе тука. И ние што живеевме 
сега постоиме ли, постоиме не во она што бевме  
туку со ова што престанавме да бидеме.",МИРОНОСНИЦИ
Богомил Ѓузел,,МИРОНОСНИЦИ,III,"III 
 
Светлина една може така да ги измени предметите 
околу нас 
отаде препознавањето, што повеќе не сме  
обвиткани во фамилијарните фасади од нашиот 
град 
туку како одеднаш да сме се нашле во тоа 
непознато 
Насекаде, кај и да е, но секогаш некаде како сè 
дотогаш 
да сме живееле во сопствените срца, а не нигде 
како да нè немало.  
Таа светлина ни кажува дека постоиме  
—  колку и да е чудно и несфатливо тоа —  
— во некој непознат но не и туѓ свет (да, навистина ко 
на друга планета, кајшто сонцето речиси  
фрла сноп неочекувани зраци оздола, во секој 
случај 
несфатливо косо отстрана), но сепак  
нè прави нас несразмерно свои, она што сме  
во тој мит (што е всушност сиот наш живот) 
неповторливи. 

Дека постоиме во правиот момент, во правата 
годишна доба, со инстинктот на птиците селици,  
во себе и во наште животи, како да нема повеќе 
никакво сомнение. Чудно како светлината го 
видоизменува 

светот сал за да нè убеди толку необјатно  
во сопствената постојаност. Чудно како тогаш 
допирот 
од непозната рака ни изгледа иријателски, 
       и навистина небаре  
љубовнички, и како разговараме со пријателите 
како да сме  
сами, како да зборуваме на самите себе, 
      а фасадите искапени  
како првородени се чинат како да се наште  
најскришни катчиња изложени пред очите на 
светот. 
Без срам, зашто не постои ништо од нашите 
поранешни животи  
што би скриле. Река од светлина во каја се нуркаме  
не толку за да го заборавиме својот поранешен 
живот 
за да започнеме нов, колку, колку што — 
постоење појако од наште животи 
на кое мораме да се навикнеме 
според дисциплината тешка да се дише. 
Па сепак светлина што не нè окаменува 
туку што го стоплува каменот, и навистина 
го топи за и тој да потече во времето 
на наште промени, по патот на променливата плот. 
Постоење на она што било и на она што ќе 
дојде, 
на она што е живо и мртво, на она што е камен 
и плот, 
во и отаде искуството како што е светлинава зад 
хоризонтот  
— првобитното невинство на кое одново се 
враќаме, 
но не лесно, не со убиствената леснотија  
на наште злодела и доброчинства — нелесно  
се вади ножот чист и блескав како зрак  
за со него да се разговара на бел ден 
со наемевка и при чиста памет, без 'рѓата  
на грешните љубовнички ноќи што не ги 
забораваме 
ако сме им простиле. (Прошка? Зар на птицата  
затоа што лета ил на желката затоа што ползи,  
или на гигантите што камењата ги молзеле  
меѓу две шепи, меѓу два шепота, меѓу две желби  
да се згуши и продолжи сопствениот здив!) 
Чуму тогаш оваа светлина што е како нашто 
дишење; 
чума ли на непознатото, на зборовите  
што се лепат еден со друг и паѓаат во мрак  
кога би требало да стојат разделени еден од друг  
тврди, постојани, молчеливи како·овие фасади,  
не само вон од своето секидневно значење туку  
и вон од значењето на нашите искуства, за само 
светлинава да може вака со нив да си игра — што 
не можеме 
ние да бидеме камен како што каменот станува 
месо. 
Убавина, можеби, за која умираме понекогаш  
како за трошка леб, со онаа сурова небрижност  
околу срцата што не смогнуваме да им простиме 
       на грдите 
што се грди (не, не само што не можеме 
туку толку баш нема што ни да се обидуваме); 
грдото е познато и него само го поднесуваме 
фамилијарно  
како што грбавиот ја поднесува својата грба. 
 
Но на оваа, на оваа непозната светлина досега  
зар би можеле да ù простиме, што не е грда  
ниту пак може, што ги облева фасадите сега тука  
и секогаш насекаде како благотворна лимфа  
(крв и млеко и сок од билје), што не може 
да засјаи 
таква помеѓу зборовите? Зборови што не можат 
да бидат 
светлост, зашто содржат во себе толку мрак;  
да, збор еден што може да биде сал зрак, зрно 
убиствено 
што ќе го распрсне каменот и ќе се засече во месата 
да расте како паразитна габа — како грба 
навистина, 
збор во зол час дојден, единствен еден зрак  
што ќе ја уништи светлината и што предизвикува 
пак 
мрак да падне, очите да почнат да го губат своето 
упориште, 
наште животи, кал во крвта, непомирливите стари 
раздори назад  
во нашиот мир — искусни колку да сме и 
поради тоа 
невини колку да сме станале, злочинот не ни гине.  
Да бидеме пак нешто друго од она што сме.",МИРОНОСНИЦИ
Богомил Ѓузел,,МИРОНОСНИЦИ,IV,"IV 
 
 
Зар да иопуштиме гласен крик, кога ќе нè  
удри синиот бран на Непознатото  
што ќе нè зграпчи за да нè повлече кон дното?  
He, зашто и дното е земја под нозете и (навистина) 
   дом, 
но да, ако уживаме во крикот како што 
галебот ужива најавувајќи ја бурата. 
Нека Непознатото тогаш дојде 
не за да се лизнеме по површината 
како згура пена, завист, бес ил страв, 
туку за да запливаме во полнотијата 
што ;може да нè удави но што (инаку) нè храни. 
Страдање што не можеме да го избегнеме 
со враќање на наште поранешни навики 
и новината него секогаш радосно го обновува. 

Тоа, да. Зашто каква ли празнина  
нè опчекува кога со непогрешна сигурност  
ќе то постигнеме она за што копнееме, дури ни  
на начин како кога херојот радосно истрчува  
да го сретне куршумот и потем — ништо, сал 
смрт; туку  
без никаква жртва ни загуба ни оскудност, 
со малиот прст како веќе да сме  
завладеале со сета машинерија на судбата. 
Воздржувањето од таква лесна победа тука може 
да ни помогне 

не зашто се плашиме од смртта што таа ја носи 
со себе, 
туку токму затоа што неа ја прифаќаме и повеќе  
го немаме тој безличен поглед на животните 
    припитомени  
управен низ нас некаде глупаво во бесмртниот 
простор. 
He, навистина поарно тогаш погледот на ѕверка 
управен кон својата жртва пред да скокне, или 
кога 
крваво ранета најсетне гледа втренчено во смртта. 
Илузиите завршуваат. Останува реалноста 
ужасно секогаш нова. Моментот што поминува и го 
отвора патот на моментите да дојдат  
со сиот интензитет и со сета свесност за  
нетрајноста. По ѓаволите со иницијалите  
врежани моментно во каменот ако не се пцувна 
или извик 
на пркос изгребан со окрвавените нокти! Секој 
момент, така  
го обновува прашањето на животта и смртта,  
да се биде ил не, но не, не за да се вкочани  
да се замрзне од сјајот на сопствената 
великолепност 
како гестот на дискофрлачот пред да го фрли 
дискот — 
туку сал за да се вдише и отпушти лесно да умре  
во воздухот, за да му допушти на другиот да дојде  
исто така непознато од каде. Слава на мигот  
на поминливоста! Што го воведува непознатото 
слободно како воздухот што нè исполнува секогаш 
неочекувано. 
Празното во нас ја ваби полнотијата  
на времето што е практично неизарчливо како 
   и воздухот. 
(Воздухот пак, неизарчлив како и тишината) 
Вон од дишењето и времето — ништо, ни гол 
камен 
ни море песок, ни пустински океански дна.  
Сал воздржување на здивот пред да се фрли 
дискот 
прецснување на моментот што ќе дојде — но ах,  
дали да се продолжи само затоа што е невозможно  
да се сопре, ил врати? Сеедно така  
моментот е единствен и никој и ништо,  
утка што ја голта мракот. Но очите сјајни на 
Непознатото  
сепак можат да се оповикаат со зборовите  
што течат имитирајќи ги миговите на 
поминливоста, 
каменот да падне на дното, како што срцето  
се враќа на своето место на лежиштето од 
катапултот.  
Ни гласен крик, ни победа, ни смрт слатка 
ко заборав. 
Но песна, поет, поетика, или само — пеење?  
Стрела сал што 'ќе се вивне во својата орбита. 
Останатото изгледа не е наша работа.",МИРОНОСНИЦИ
Богомил Ѓузел,,МИРОНОСНИЦИ,V,"V 
 
Ho некој одеднаш грозно ќе ти помеша 
картите 
и кој тогаш ќе ни го препознае ликот? 
Ништо нема да ја навести промената 
како што се очекуваат мените на месечината. 
Најмалу пак ние, посрамени тогаш што сме 
одбрале 
да бидеме луѓе, што слободно сме го избрале  
она што ќе нè клоцне најсосетливо;  
грозното лице на човечката слабост што сме 
стасале 
да ја љубиме отворено (зашто и не постои друг 
избор — 
освен ако не нè занесе длабочината на дното  
на која, претпоставувам, и јастребот е осетлив)  
како што се љуби згниената оскоруша на летниот 
залез. 
Но, на крај, и сонцето може да биде болешливо! 
Зар можеме да ти заборавиме и залезите 
великолепни 
на свирепата убавина што го остава човечкото 
на пуст остров? 
Чинам, за среќа, тие ни даваат сила: 

кај и да е да пружиме раце, насекаде 
Да го допираме телото на љубената во право време 
и на право место неизбежно како состанок со 
судбата; 
кај и да е да кренеме поглед, насекаде  
да нè среќава фамилијарниот пејзаж на спржени 
рамници — 
тревата со боја на цигла, циглата со тен  
на човекот врастен во пејзажот, — или пак,  
или пак градовите во далечини што го бодат 
небото 
со шилците на црквите, оџаците, антените  
создавани така несреќно да се разминуваат 
со срцето 
на неправо место во неправо време — 
Но среќата, кога ќе дојде, во неа мошне бргу  
ја препознаваме здодевноста — да се биде жив,  
бесмислено да се арчи здивот според годишните 
доби 
на наште навики. Ах, што би биле без својот  
приватен пекол! Велам, по ѓаволите со 
бесконечните детски игри;  
но без преживање и преживување можеби нема 
надживување. Невозможно да се надживее 
сонцето 
освен ако зиме не се арчиме полека и стрпливо  
делкајќи ги срцата од сопствениот пламен, 
врежувајќи ја  
со корави отрпнати раце читливата резба на 
болката. Ах, стравот  
од сопствената јачина одеднаш така нè поразува 
потем — 
навистина како оние грозни безмилосни залези.  
Некое движење, сал рака испружена во просторот  
може таква да зададе рана на неизбежно љубената 
жена, 
а сепак, движењето низ просторот зар можеме 
да го сопреме, 
нашиот полн растеж? Зар раѓајќи се сами 
 
не сме ја повредиле мајчината утроба? Да се биде 
слаб 
според останатите, ако ми е тоа некоја сила,  
е премногу. Срцето на човекојадецот сè уште бие 
во мене. 
Да се биде тогаш задоволен и независен како 
океанот 
или навистина како секоја друга вода  
што тече секогаш одредено некаде  
управувана од длабочините. Ако треба, 
испарувајќи се 
пред да го стаса своето дно. Ако треба, лутајќи  
помеѓу шашливите очи на светилниците, но, 
добога! 
секогаш постоејќи незаменливо во својата 
полнотија. 
Какви ли не постоења нуди поврвнината, 
но секогаш 
привиди светлост што веќе следниот миг ги 
уништува, 
но не и срцето на светлината што зрачи од дното 
нагоре 
без да му допушти на ветрот да го скрши. 
Којзнае, можеби и 
сонцето е изарчливо како и срцето. Еднаш кога ќе 
згине (и не само  
зиме, но пролет, лето, есен, зиме) заедно со  
гугутките и кукавиците, тогаш навистина можеби  
ќе се појавува само во картите сега ужасно 
помешани 
но не, не без некаков ред што го содржат 
непронајден 
но што ато нас, по нашто срце, по нашто сонце,  
можеби ќе цвета. Тука, во картите помешани,  
постои запис за првото вино, за човекојадецот,  
за кревањето и спуштањето на водите на Нил.  
Шанса тогаш за нас, макар што сме луѓе, 
макар што 
 
моментно не учествуваме во играта како што бара, 
нашта неорганска елементарна јачина. 
Ах,  кога  ќе  дојде  времето,  кога  човечкото  ќе  биде 
елемент меѓу елементите во природата како што се 
љубовниците неразделно загрлени, но не секогаш 
исти.",МИРОНОСНИЦИ
Богомил Ѓузел,,МИРОНОСНИЦИ,VI,"VI 
 
Што би биле кога годишните доби би нè 
изневериле? 
Ни пролет, ни лето, ни есен, ни зима,  
сал уште една индиферентна година!  
И климите, зар би можеле да ни се откажат?  
Поблизу кога сме до Северот, во што ли е уката? 
Подалеку од срцето, а зар поблиску до разумот?  
Да, срцето постаро за еден год  
ја напрснува кората, ;но кога, кој би знаел  
кога ја слекуваме својата ланска кожа,  
и зошто тогаш — „лани, годинава"", ако  
сме секогаш исти. 
Но 'невозможно.  
Паметењето нè издава побрзо од годините, 
здивот се менува побргу од ветрот, мислата  
е далеку поразурнувачка од елементите. 
Така овде ја повикувам следната годишна 
доба, 
но не пролетта, не тоа раѓање што мачно 
се продолжува  
кога за мене веќе родениот, жестокоста можеби  
ќе пометне во злочин, кога порадо би живеел без  
таква пролет. He, повеќе би кацнал во летото. 
 
Поблизу до смртта? He, сал подалеку од раѓањето.  
Да поблизу до пожарот; не, поправо веќе 
навистииа 
 
во самиот оган. Ho, зар предадени на сонцето,  
или навистина издадени од нас, од циклусот  
на наште животи? — Продадени на огнот. 
 
Катаден ги креваме и спуштаме завесите  
(денот и ноќта се сменуваат како светлоста 
   на сцената) 
ги отвораме и затвораме клеитките  
и предметите околу нас се тука или не  
зависно од нас. Се чини тие не нè засегаат нас, 
годишните доби на наште навики. 
 
Но дали тоа? Дали јато птици излетуваат  
и слетуваат пак во нашите гради за одмор,  
дали духот ни мигрира како птиците селици,  
дали мислата-искра се разгорува како пламенот 
во огништето  
со дрвата добро распоредени за да ја хранат,  
дали таа знае секогаш каде да кацне  
водена од непогрешниот инстинкт да надживее  
да умре или да се прилагоди, да напаѓа или да се 
брани 
со мимикрија? Дали бремената солза патува 
подолго 
низ лицето до правта, или дождот што се лизга  
по стаклото од прозорецот — и која капка 
е послатка 
ил погорка, но секогаш хранлива,  
да направи кал или да замеси леб? 
 
Тоа вон годишните доби но сè уште во нас.  
Но еднаш кога сонцето е достатно јако  
за да ги осветли длабочините, отворајќи пат  
до јагленосаното срце, љубовниците одамна 
удавени 
ќе изнурнат од сонот во стварноста (пробудени од 
смртта ли?) 
со коси очистени од калта и — променети, да, како 
променети! 
 
не повеќе — ние, не, не повеќе истите ние, никогаш 
повеќе исти 
под дебелата сенка на дабот што нè штити од дожд. 
Лето — 
и ние ги отвораме празнините без дно; не повеќе  
лето како чудотворен миракл оповикан со мирисот  
на спржено месо од масните олтари, не таков  
крвав cri de coeur, но сал неизбежен вкус  
на зрело овошје не повеќе крадено пред да зрее. 
 
Ни птица тогаш, ни глас-ехо, ни прашинка во нас.  
Сал старо огниште што треба да се исчисти од 
пепелта, 
сал простории што треба да се проветрат, сал 
бакнежи 
што се одлепуваат одземајќи од кожата за да се 
вратат 
од кајшто ice позајмени или да се остават на пат 
ко змиска кошулица.  
Питачи што излегуваат на полните плоштади 
и паркови 
за да го соберат годинешниот данок  
пред да го фатат патот под петиците  
не птици селици но луѓе скитници што  
тргнуваат на пат и може нема да се вратат.  
Буништата распретани — сè изгледа дека е 
спремно 
срцето да се вивне во пламен со сонцето да биде 
едно.",МИРОНОСНИЦИ
Богомил Ѓузел,,МИРОНОСНИЦИ,VII,"VII 
 
Зборовите што ти ги давам  
ах, како ме чинат поразен и немоќен.  
Внатре во нас зборот да биде месо  
како што зборот надвор од нас е камен  
со кој ќе нè каменуваат. Првин —  
лулеењето на нашите лулки во склад  
со ритмот на морето; потем, младоста  
во склад со промената на годишните доби —  
и потем, потем што? Неизразивото зар  
неизмерно секогаш да нè чини? 
Но најпрвин, 
како ја одомаќивме љубовта, како  
го клекнавме херојот на колена, како  
го скршивме човекот во мозаик светлосни лачи  
(повеќе да одбива отколку да зрачи), човекот  
што ни беше ветен да биде свет во својата 
полнотија! 
Го испивме, го поарчивме ли во живот  
што нè поткрева во полн раст  
со бој споредлив само со сонцето  
и редовниот годишен пат на сенките околу нас, 
или напросто го издробивме за попара во трошки  
за нашиот залак човештина, за нафора утеха зар? 
Но повеќе од сè, од зборовите што ти ги давам, 
— тишината, 
таа планина што нараснува за да нè закопа во 
шупливото ехо 
 
на  пештерата.  Назад  кон  гребаниците  со  нокти, 
единствената вистина да биде болката, сознанието 
неизбежно да биде испрскано со крв. Зошто? 
Којзнае, 
по некоја пуста историска навика. Но што? 
Испразни го 
океанот и биди капка на неговото дно, убиј ја  
љубовта и соочи ce потем со празната постела  
со уште познатиот мирис, угасни ги сите  
светилки во градот и по полноќ запали кандило, 
раздај сè што имаш и потем остани гол —  
но ако некој побара појќе, скапо ја продаваш  
својата кожа. Зошто? Ни знаеш ни мирисаш. 
 
Зборовиве ти ги давам, ο ти отсутна, οти отсутна,  
кога би требал можеби да ти дадам сал грст прав  
од тишинава-планина кога би можел да ја 
зграбам штом  
е вака опипливо присутна. Загубеното е 
неискупиво 
загубено. Можеби, да, можеби ќе се повтори, 
но пак 
непрепознаено, ко новина што наплатува но 
којзнае 
дали се исплатува. He, секако не, да се загубува  
пак и пак и потем пагубно да се моли аки-паки . . . 
 
Каменот ќе падне и ќе направи свое лежиште,  
птицата ќе слета и ќе направи гнездо, но ова срце  
апе ко жив пламен, се прогонува како мазга,  
го јаде железото и од 'рѓата прави крв.  
Дали пак, се сеќаваш на секое негово 
отчукување? — He. 
 
Тоа барем. Тишината исполнета секогаш со 
нетовото баботење,  
со плимата на крвта што нè заплискува, капе 
и обновува. 
 
Зар треба инаку да чекаме на првиот пролетен 
гром 
што ќе нè разбуди од зимскиот сон  
за да нè убеди дека сме живи? He, сал ти  
и твоето тело во пустината ко извор што се губи  
и пак се појавува неочекувано. Далеку од 
градиштата 
и од нивната кучешка човештина, од тој лаеж  
што одалеку допира како лажна сигурност за 
  огниште — 
кајшто твојата снага е на распродажба, спакувана  
и пренесувана од континент на континент  
додека на .пратката не залепат „Inconnu"". 
 
Што тогаш? Ни зборови за кутрото пусто срце,  
ни сурова елементарна тишина што го надживува,  
но и што нè кове какви што сме. 
 
Сал поглед што те дочекува:  
кога се приближуваш градите каќо да ќе ти се 
стркалаат 
и  ќе прснат на песокта како презреани плодови  
или како преполни мешини вино, — како да ќе 
секнат 
пред човек да може да те збере в шаки, пред 
да може да доближи капка од тебе до уста — 
толку богата а толку непостојана — 
и толку богата и толку непресушна потем 
кога човек те собира во секоја пора, 
те урива и те разурива, а пак постоиш 
цела во заграб што не би можел да се испразни 
и при најголем порив да те поарчи што поскоро 
и да порача нешто друго, некоја друт како тебе 
— можеби, ако си изарчлива воопшто. Но не.",МИРОНОСНИЦИ
Богомил Ѓузел,,МИРОНОСНИЦИ,VIII,"VIII 
 
Ослободени од збировите што толку досега 
ни тежеа, 
од зборовите за кои има надеж дека би можеле  
да створат нешта од месо и камен, сега можеме  
во облачново попладне да излеземе на неделна 
прошетка 
кон долината смешно наречена „долина на 
пустинство"". 
Ослободени од делничните борби, но не и од крвта  
што се има пролеано низ потта, не со самоуверена 
насмевка 
(насмевка злочинечка) дека од неа ќе измиеме 
раце. 
Β ред, протресот нараснува секако на добро, но не 
е важно ... 
каква радост што тој постои како драмски 
развиток 
на нашите активности што се умножуваат. 
Бргу под густите лисје, во зелениот полумрак 
— воздухот 
во скриените катчиња покриен од густежот што 
вирее 
како влажен мов, простор сосема затворен 
 од вегетацијата,  
дрвја што се борат за парче небо, 
натпреварувајќи се 
 
во растењето и ослободувајќи нè од преголеми 
амбиции 
(олеснување е на крај повеќе да не се пијаниш 
чекорејќи и гледајќи во небо во самозаборав!),  
не капки здодевен дожд, туку билен сок што 
се цеди 
под пресата на бујноста, здивови придавени 
во тишината  
ненарушена незапаметено од кога, но не зли 
немирни души;  не, боговите се сè уште живи во шумата рано 
налето 
и тие го живеат животот на смртник долж целото 
лето — 
бијат млеко и прават козјо сирење, голораки 
ловат риби 
и превртуваат камење по раци, корење и бубачки 
пред наесен  
да се мумифицираат повлекувајќи ce секој во својот свет храм            - и воздух потаму  
што струи долж потокот обвиен со мајчинско 
мрморење 
што ни треба, ако сме загубени деца, со лесни 
стапки 
што можеме да го следиме за да стасаме 
до отворено море,  
до сжеанот, нашиот прародител, само со линијата 
на хоризонтот 
да нè опкружува, само со таа единствена решетка 
од кафезот 
на животот во кој не затвориле, целото време 
што е запамтено 
да ви е потребно во потонувањето за да стасаме 
како фосил 
на неговото дно. Каква -слобода ни гарантира 
времето! 
Каква трајност! И какво цврсто постоење — 
навистина како корењето 
 
во затраб со карпата. Прегратка што поништува. 
Растење што  
го дроби каменот. Постоење деливо до 
бесконечност. Неуништива прав. 
И уште потака, следејќи го потокот — каква 
сензација 
што наште зимски стапки биле првин одмрзнати, 
и потем 
впиени од почвата, па сегa зараснале во троскот  
во шума од човечка папрат. Присуство што нè 
надраснува. 
Присуство наше и на оние пред 'нас — на ловецот, 
на мирисот 
од неговите кожни чизми и на барутот луто што 
штипе за нос, 
на дрварот и ехото на неговата секира, засолн за 
коњокрадецот, 
невинство повторно пронајдено за убиецот, утеха 
за пустињакот 
во шепотот на лисјето. Присутности што еднаш 
неизбришливи 
можат отсега само да нараснуваат помеѓу еден 
декември 
и друт април, во рамномерното длабоко дишење 
на  оние  што  биле 
еднаш овде, па сега спијат, и во будниот чекор на 
оние  што  доаѓаат, 
чекор што веќе може да се чуе. Претрчување на 
боси стапала 
и марш на скорни. Време на убивање и раѓање,  
но сега овде оо нас сал време на севозможно 
постоење. 
И потем пак на отворено небо, од долината 
        смешно наречена  
„долина на пустинство"" уторе кон ридот без име.  
Co чекор што не го одбираме, но што ви се 
наложува 

дури и не за да ги следиме сопствените стапки од 
минатите годишни доби, дури ни стапките — 
не наши 
но познати, ако не фамилијарни — од другите  
животи. 
Сал стапки, зашто некаде секако мораме да 
стапнеме 
штом се уште сме живи, живот за себе, а не само 
присутност 
и уште повеќе — постоење, и стапки што можеби 
се први, 
зашто врвиците и патеките не се никогаш 
постојани 
штом згазеното пак расте а порастеното пак се 
гази. 
Засега сал стапки угоре кон ридот — стапки меѓу 
Расцветано жбуње,  
трње што цвета и цвет што боцка, сурово цутење  
практички неуништиво долж сето лето, и стапки 
врз мовта 
од карпите што ги заструпува раните во каменот 
отворени со растењето. Но страдањето на каменот 
   е речиси неискупиво.  
Ветрот го сее семето на болката и таа 'рти со жилки  
сè поблиску до срцето. Срце од камен, но сепак 
срце — што значи раниво. 
Првин, значи, живот на камен, потем присутност 
на  растење,  и  најсетне 
постоење просеано во прав и пепел. Чинам доста 
чесно. 
Но не само стапки — туку и здив што го 
проретчува воздухот,  
воздух што некогаш бил воздишка што потем 
била филтрирана  
низ хлорофилот и што сега е пак воздух што се 
дише, и 
не само угоре по ридот со тупотењето на срцето  

како да ќе ја надомести сета осаменост на светот — 
туку и врвот на ридот, не наречен врв на 
медитативниот мир,  
но овде барем употребен така. Врв не којзнае 
колку висок, 
но сепак неизбежен како резултат на стапките што 
нè доведоа тука. 
 
По оргазмот на страстите жестоко заситени,  
по гладта на осаменото срце што ни месото  
ни каменот не можат да го заситат, по дилемите  
секидневни дали да се прифати или одбие 
животот 
што ни се нуди, во недела облачмо попладне 
стапкиве 
угоре по ридот нè доведоа до врвот на 
медитативниот мир, —  
не врв што ја исклучува угорнината и оние стапки 
што ќе дојдат. 
Конечно можеме да легнеме и да не мислиме иа 
ништо, 
живи, присутни и постојни во сè наоколу што ни 
се нуди — 
тој продув на нештата што зрачат и минуваат низ 
нас, 
задоволни што нервите сме ги нафрлиле врз 
нерватурата  
на листот и врз жилките растење во каменот. 
 
Конечно легнати на меката почва гледаме празно 
во небото 
што токму се случува да се полни со облаци 
развиорени, 
но  на  крај  без  некакво  особено  значење  за  нас. 
Молчеливи, зашто за миг барем не сакаме 
зборовите 
да одблеснат надвор од нас во смисла што нè 
открива нас, 
 
и гледајќи во небо сал зашто некаде мораме 
да гледаме 
а штом тоа е сè така далеку од нас погледот може 
одморно да ни отпатува без да се врати; но не за 
долго, 
зашто сонцето е сè уште таму зад облаците,  
ламба што броди полека низ магла и одеднаш 
светнува до болка како зракот на светилникот 
на море, 
но не за навек зашто тоа всушност облаците се 
движат 
а привидот ќе престане штом помалу ќе се кренеме. 
Налактени сега наспроти сè она помеѓу нас и 
хоризонтот 
што полека се замаглува од испарувањата на 
влажиото попладне:  
некоја далечна прилика, стоејќи на врвот 
од спротивниот рид  
— дете ли што лета змеј или старец што се 
потпира  на  патерици  —
кога сонцето го осветлува просторот помеѓу нас 
и таа раска 
на хоризонтот почнува да трепери како жичка 
пламен 
и потем се претвора во цврста игла кога ќе 
надојде облак: 
можеби навистина сал неподвижен столб од кота! 
Кој би знаел 
толку сме кусовечни овде што ни тоа не можеме  
да кажеме што е. A 
мораме да се кренеме и да заминеме. 
Неделата така завршува не како апсолутен ден 
седми 
за да се набљудува со самозадоволство создадениот 
     свет, 
светот што никогаш не ќе биде создаден доволно 

за никаковси бог пророк ил поет што ќе го 
    набљудува од Синај 
Арарат или од друг именуван ил безимен рид, туку 
неделата завршува така, како ден помеѓу 
деновите од неделата  
ден за одмор, како што е, за одмор и за медитација. 
Завршува при врвот од акцијата, од чувството 
и мислата 
како што во летото завршуваат годишните доби,  
како што сокот чуван во почвата зиме се качува до 
врвниот густеж лисје од круните на дрвјата. Но 
завршување без крај; зашто макар што овој миг 
завршува неискупиво, 
макар што никој не ќе може да нè повтори нас, 
стапките наши барем ќе го одредат ако треба  
идниот чекор во прогресот, во драмскиот развиток 
од дејствието.",МИРОНОСНИЦИ
Богомил Ѓузел,,МИРОНОСНИЦИ,IX,"IX 
 
Деновите овде ни се веќе изброени, срце!  
Набргу ќe ја кренеме котвата лесна ко пердув  
и ќе заминеме кајшто ветрот нè носи —  
не веќе онаму каде што бевме, не веќе  
во тастиот круг од годината и кота би сакале;  
не, не, поарно вака, заедно со семињата што ветрот 
веќе ги одронува и ги носи таму каде што  
ќе родат или згинат не веќе по наша волја —  
поарно вака, со заграб песок од пустината доволен  
за да ни ги изброи годините што ќе дојдат. 
 
He веќе назад. Што научивме го истрадавме  
заедно, вакви какви што сме, цели и потполни,  
и чесно го заработивме тоа, ни порано ни предоцна:  
ни пред да го испуштиме крикот, ни откако  
го фрливме диокот да кружи кајшто треба.  
Врежавме зборови во камен и месо и од нив се 
одрековме. 
He, тие не се веќе наши, ако се нечии,  
и тие пак ќе бидат наши ако ни се вратат.  
Ако не, ништо. He назад. Поарно — никаде! 
 
Но назад, ако треба да загриземе во родната 
грутка 
како во корава корка леб, ако треба да загриземе  
во суровиот корен за да допреме до древниот сок, 
назад кон родната птица штο можеби 
 
го чува нашиот живот во јајцето што го снесува, 
— но дали назад во наште поранешни животи кога 
постои 
движење сал во една насока, движење  
што не се повторува. Co патувањето  
сал ги пополнуваме просторите во нас, и  
присутни ил отсутни сме секогаш потаму.  
Ни климите ни годишните доби можат да нè 
збришат. 
He назад под истото клаустрофобично небо  
кајшто линијата на хоризонтот се спојува  
со линијата на стаклото што ја покрива градината  
во која би сакале да нè чуваат ко качунки  
свежи за низ сите сезони, ко славеи постојано при 
парење 
(инаку и на најмал продув свеж воздух би 
настинале 
и навистина, би ce пореметиле); но назад кон 
ноќите без ѕвезди и месечина  
што се протегаат длабоко до дното на времињата—- 
напред кон белиот свет што навева  ко сезонски 
ветер, 
како неизбежен драмски прогрес во дејствието. 
Паметењето, не ќе биде чудо, ако ни е 
осакатено, ако не 
избришано, од обилството живот. Но права радост 
што можеме 
слободно да дишеме во сегашноста по наездите 
минато. 
Тука лежи пред нас ковчегот на времињата 
истуреи на плажата  
и ние сега газиме врз тоа богатство од сведоштва  
на севозможното постоење: 
- парчето амфора исплакнато  
до парче смекната глина, флората со мирис 
на ќамфор, 
венецот трње што зараснал во троскот непрооден, 
 
металот на мечот изгризан од солта, сирените 
корабоскрушени 
косите им — морски треви измастени и замрсени 
нерасплетиво 
од несмасните милувања на океанот, мекотелите 
истечени со осеката  
(или со повлекувањето; на морето низ историјата!),  
сал корупките оставени — тој цврст оклоп на 
немуштото постоење 
(присутноста е немушта, животот ни говори, a 
постоењето нè надвива)  
крти ил чкртливо тврди: клапата од клунот 
на пеликаиите  
и идиотот зашан спроти океанот што штрака 
со заби. 
На ова место 
песната ме напушта ко ретка капка во школката  
од осеката оставена на суво. Маж еден  
на брегот од маштијата мноштво. Ha ова среќно 
место, 
кајшто се среќаваат морето, ливадата и шумата: 
слаткиот мирис на морската гниеж, на тукушто 
покосената трева и на боровината што испотува,  
(и сето тоа 'се среќава сега со чкртањето 'на перото  
и со мирисот на мастилото свежо отчепено) — на 
ова место 
песната длабоко вдишена ме напушта ко воздишка,  
ко целина засебна, ce дели од мене ко амебата што 
се дели, 
но не издвоена од сукцесивното пеење долж 
годишните доби 
на дроздот во жбуњакот скриен. 
Сонцето заоѓа и еве 
надоаѓа веќе плимата, далгите што забрзано 
заплискуваат на плажата  
за да се спојат со невидливото бранување 
на житото 

од копното во ноќта. (И брегот набргу ќе биде 
збришан, 
но мажот дал ќе остане да го прими прошталниот 
влажен бакнеж? 
Котвата можеби да е закопана длабоко во песокта 
и тој тогаш 
ќе мора да чека на изнурнувањето на сонцето 
во пустина без вода  
со сонцето само да ја спепели неговата моќна 
свесност — 
и можеби, ти срце, да си се сплеткало околу 
нејзините куки 
и што тогаш? Ќе смогне ли тој да те фрли ко мамка  
за рибите, ил птиците — назад в океанот ил во 
ноќта!) 
Против плимата сме немоќни. Едниот ритам така 
нè напушта  
сал за друг ритам да дојде; песната така, 
доброволно безгласна,  
исчезнува во пеењето, ко билката во растењето,  
ко организмот во гниењето — пеењето така 
останува 
да трае ко и дишењето. 
Фазанот исплашен со прпот распнува 
  oпаш 
на последното сонце. Виножито ослепително пред 
ноќта. 
И така, со котвата на рамо, кон Итака.",МИРОНОСНИЦИ
Богомил Ѓузел,,МИРОНОСНИЦИ,χ,"χ 
  
Зборовите што ти ги дадов, дали  
ја поарчија карпата од која се одвоија  
со ударот на длетото, со гребаниците нокти  
ил со постојаното растење внатре во неа, дали 
нивното 
ехо во пештерата ја разурна планината-тишина? 
(Планината зар ја покажа својата утроба  
од експлозијата на семињата? Да, во орфејското 
растење 
во густежот на гранките шго го покрија небото.) 
Несомнено постоеше удар 'на длето, а не само  
растење. Длето, и дури нож на бел ден, спроти 
срцето 
со кое разговаравме — зборовите наши сал  
спроти сета осаменост и тишина на светот.  
Удар во твоето тело, во плотта и во месата,  
како што плугот ја удира пролетната бразда. 
 
Но што се случи? Планината секако ја разурнаа 
и каменот 
го пренесоа во традиштата вѕидан во фасадите  
за светлината само потем со него да се игра;  
каменот така оживе во живо месо, но планината 
се покри пак 
со безмолвно мраморно растење. Планината секако 
истече 
  
во грагорот од ерозијата, кога во неа удри  
громот на грамотната пеена — во ерозијата  
што е своеглаво пеење на елементите во склад  
со времето и гравитацијата. Зборовите секако се 
одвоија 
од месата, оставајќи рани што бргу се залечија,  
и поставени во градба станаа цврст камен сал 
  свесноста 
разгорена во јасен пламен со нив да се судира. 
Навистина пак, и несомнено, остана зад нас  
по неној збор ко диво месо, ко грба, ко паразиина 
габа, 
од бујното растење да се хранат. Но ништо  
— штом сме каменоресци и љубовници, а не 
хирурзи. 
He сме против металот ниту пак некогаш 
сме биле, 
ако сме cè уште против челичниот скалпел зашто 
сме здрави. 
Видовме како и металот може со воздишка да се 
мени 
и како 'рѓата може пак ни растењето да стане крв. 
Така цутеше и металот во мојата „Алхемиска 
Ружа"". 
Велам, алхемијата е возможна и металот е сосема 
писмен, 
како што медовината е здрав пијалак, ако 
можеме сал 
да го поднесеме, макар што го содржи металот 
стопен 
од старите 'рѓосани оружја. 
Но сме против неграмотната кал  
од кoјa рацете две можат да замесат сешто, под 
услов 
да имаат калап, уникат Прокрустова постела. Сме 
против 
градинките со кастрирани ружи, чие 
обработување — 
  
чепкањето пo нив — сè уште се наречува 
„поезија"". Сега и против 
испрсканите со крв молчеливи мота, исткаени  
на глувиот полноќен разбој од џуџињата, од 
Пенелопа или Филомела,  
ткаени од здодевност пред вечноста, пред долго 
истегнатото време,  
пред очекување на чудото, — или во тиранство 
од немотија 
ил немаштина, на јазикот изгризан од бес, во 
лутина 
ил лудило. 
Таков е плакатот наш,  
билтенот на наште искуства, ако некому е стребен. 
 
Корабоскрушени на планината, дал тогаш ја 
изарчивме 
судбината во живот, ил уште повеќе во постоење 
и присутност? 
И дали таа утре ќе нè исфрли од делфинот што го 
оседлавме, 
дал ќе ги смрамори морињата, дал ќе нè скамени  
во кип, во резба, во парталава фраза, за одмазда  
што ја начнавме со кревкото месо зборови 
тишината-камен?  
Ил можеби таа да нè мами со заборавот златоуст! 
Сигурно длетото го забивме во карпата и од неа 
издвоивме жена од месо, сигурно ја превртивме 
планината 
со плугот што зарасна во општото растење, во што 
проговори тишината. 
Сигурно ја зграбивме реалноста надвор 
до што нè доведе неизбежно реалноста наша 
внатре. 
Да, повикот до зракот сонце да падне со сета своја 
тежина 
во нас; но постојат зраци (не призраци) надвор 
што не допираат до нас; 
  
каква радост на светот на крајот да му дадеме 
    независно постоење  
како онаа неподвижна кота на хоризонтот и каква 
    среќа 
што  тука  сме  спремни  да  завршиме  не  подигајќи 
граници  за  нашата  хармонија,  не  потпирајќи  ги 
градовите во нас сo скелиња богови, со излишни 
 столбови 
авторитет — не одземајќи ù на стварноста 
со зборови 
што не се гтредмети, не одземајќи ù на идејата 
со зборови 
што не се искуство; пеењето ја раствора песната 
ко што растењето  
го пука каменот, ко што реките ерозија копачат 
пат кон морето  
(морето — крај? не, сал почеток на морите и 
нивните оргии!) 
— ах, дали, дали навистина станавме елемент меѓу 
елементите? 
Сигурно — не сме веќе само консуматори, да ја 
изарчиме 
реалноста, светот и идејата што побргу и потем 
ништо, 
арчејќи се бадијала како зборовиве достатно да не 
нè абат, 
достатно подмолно. Пребрзото ослободување 
од нив 
нема ситурно да ни ја наведе гранката до плодот. 
Но кога 
одвоени од нас во право време и на право место  
тие ни наложуваат да ги следиме ко што судбата 
нè следи 
а ние да одиме потаму и дури против неа. 
На ова место 
срцето го гребе каменот одвнатре  
што е сега вѕидан во палатите, ко што  
светлината однатре го гребе мраморот довека 
 
без да го демне уморениот патник во ладовина 
осојната змија. На ова место, на ова место  
ми давате се чини cè, наречници мои, 
штο на друго место ми одзедовте  
и јас засега во тоа гледам сал опасност најголема. 
Срцето притиснато врз каменот престанува да чука  
а каменот под него веќе почиува да пука. 
 
(Единбург, 1965)
=================================================================",МИРОНОСНИЦИ
Милош Линдро,,АЗБУЧЕН  ТЕСТАМЕНТ,",,АЗЗА“",",,АЗЗА“ 
  
Тоа не сум јас. 
Конечно - не! 
Туку е Один-Војдан 
Воинот виснат - 
Од - ноќ - во - ноќ! 
(споени краци - раширени раце). 
Богом божествена 
Ничкосана жртва 
Трајно опсебена 
Со предреченото време 
Длабоко во себе 
Молкум, сè додека 
Мигум не ги достаса 
Нему фрлените 
Свети скрижали 
Заедно со сенката 
На враната прелетна 
Која неуморно и докрај 
До свршетокот на дните 
зловешто ќе грачи.",Основите на небото
Милош Линдро,,АЗБУЧЕН  ТЕСТАМЕНТ,",,БОКОБИ“",",,БОКОБИ“ 
  
Целото Свето Тројство: 
Родител-Слово-Дух 
Под кренатата сончева слава! 
Долу - пустелија спокојна 
И плодоносна - 
Од неа се раѓа 
И израснува 
Сиот наш 
Свет немир.  

Ботее тој –  
Опсебени сме сите –  
Нараснува во нас:  
Втренчени во вителот  
На изригната лава.  

Расцутува миризливо  
Цветот на Злиот.  
Врзува и узрева  
Плодот на Излишниот.",Основите на небото
Милош Линдро,,ПАДОТ И ВОЗНЕСОТ,ПАДОТ НА СОЗДАТЕЛОТ,"ПАДОТ НА СОЗДАТЕЛОТ 
    
И слегуваше Он  
Од небесата –  
Во преизподната.  

И се качуваше Он  
Од преизподната –  
Дури до местото  
На мошниот Невидлив.  

И посака Он 
Да го удвои престолот 
Поставен на небото.  

Затоа ги задмина  
Дверите на етерот  
И дверите на пареата  
Ги мина и двете  
Удвоени риби  
Врз кристалната тврдина.  

И натаму, надолу...  
Далеку под нив –  
Во срцето на земјата! 

Таму се сретна  
со сопствениот особ. 
И, потем, вжарен.  
Се устреми пругоре.  

Преисполнет со злоба  
Се обрати до страшните  
Воини на небесата – 
До ангелот на воздухот  
И до ангелот на водата.  

Штедро им обеќа  
Преубав нов свет  
И пресветли небеса.  

На сите оние  
До петтото небо.  
И им даде обет  
За обилна храна  
И нестивнувачки лачи.  

Но надвиен од Предвечниот  
Тој остана без сјајот  
На сопствениот лик.  

Остана тој, засекогаш,  
Во трескав неспокој  
Дури изминат речените  
седум небесни дни  
Праведно израмнети  
Со седумте мрачни еони.",Основите на небото
Милош Линдро,,ПАДОТ И ВОЗНЕСОТ,СЛОВОТО-ЗНАК НА СИНОТ,"СЛОВОТО-ЗНАК НА СИНОТ 
    
Бројот е исполнет.  
А гневот на Сат –  
Неизмерен!  
Еве го него 
Против повелата божја.  
Со викот за милост –  
До небесата!  

Но, тогај: 
Ќе се чуе нечујното –  
Ангелскиот свиреж,  
Свирежот немилосрден!  

Ќе се затресат со грмеж  
Основите на небото!  
Ќе потемне Сонцето  
Ќе избледнее Месечината,  
Ќе исчезнат ѕвездите  
И ветровите ќе излезат  
од своите скривалишта.  

Од нив ќе затреперат:  
Земјата и морето  
Котлините и планините. 
Тогај ќе се јави  
Во сета своја  
Светлина и слава  
Словото-Знак на Синот  
Со грмеж и тресок  
Во целото свое  
Божествено величие:  
За Сат и воинството негово –  
Горешто огнено езеро!  
А за праведните следбеници – 
Несвенливите венци!",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ПРВОТО НЕБО,"ЕНОХ НА ПРВОТО НЕБО 
    
Го издигнаа на првото  
Од седумте небеса  

Му покажаа едно  
Огромно и опфатно  
Поголемо од сите  
Мориња земни.  

И околу него натрупани  
Купишта преогромни  
Снег, лед, чакалишта  

А во средината  
Ангели надвиснати  

Над нивните скривалишта  
Засекогаш во ширта  
Покрај светилата  
Кои скитаат низ небесата.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ВТОРОТО НЕБО,"ЕНОХ НА ВТОРОТО НЕБО 
    
И одново го издигнаа  
И му ја посочија темнината  
Поиспустена од сите  
Темнини земни.  

Низ неа сенките  
Плашливи и бледи:  
Виснати на вериги  
Ангелите темни.  

Тоа се оние 
Помрачени и расплакани  
Отстапници пред денот.  

Загледани навнатре  
Кон мигот краен  
Исправени се сите  
Пред мечот на правдата  
На Последниот Суд.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ТРЕТОТО НЕБО,"ЕНОХ НА ТРЕТОТО НЕБО 
    
Го однесоа на третото –  
Преголемо, изобилно  
И со неописна прелест.  

Украсено од многуте  
Расцутени, миломирисни  
Златни, пурпурни,  
Заносно пламнати  
Цвеќа на далечините.  

Наднесени над двата  
Раздвоени на четири  
Извори што роморат –  
Меѓу тленото и нетленото.  

Свртен кон север  
Енох го здогледал  
Ужасот огромен  
Преисполнет со маки:  

Страшна темнина  
И непрегледна магла –  
Спуштени засекогаш.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ТРЕТОТО НЕБО II,"ЕНОХ НА ТРЕТОТО НЕБО II 
    
Во средето виде:  
Разгорен, тивок,  
Чудно затемнет  
Необичен оган.  
Токму од него  
Прелева една  
Застрашувачка река.  
Нејзините брегови –  
Мразни и ледни –  
Гризат и штипат  
А во далечините –  
Неподносливо страшни –  
Затвор заобиколен  
Од ангели безмилосни.  
Таму се потисниците  
Кои долу метанисувале  
На бездушни и шупливи.  
Токму затоа се тука  
Во својот пристан –  
Последен заслон –  
Непреоден и траен.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ЧЕТВРТОТО НЕБО,"ЕНОХ НА ЧЕТВРТОТО НЕБО 
    
И одново го зедоа  
И високо го издигнаа  
И со него го достигнаа  
Четвртото небо.  
Таму му ги покажаа  
Изгревот и заодот  
Одот на светлините  
На сончевата од Исток  
На месечевата од Запад.  

Завртени во круг  
Тие се без покој  
А зад нив четири  
Од лево и од десно  
Обиколни ѕвезди.  

Пред колата на сонцето  
Шестокрили ангели –  
Вечно впрегнати  
Носители на огнот.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ЧЕТВРТОТО НЕБО II,"ЕНОХ НА ЧЕТВРТОТО НЕБО II 
    
И го однесоа горе  
И му ги покажаа таму  
Вратите на Сонцето  
Горе, на Исток,  
Каде што тоа изгрева  
И долу, на Запад,  
Каде што тоа зајдува.  

Ангели го земаат  
Венецот на Сонцето –  
И му го носат на Господа.  

Вртејќи се кон Исток  
Ангелите го враќаат  
Венецот сончев.  

Тогај сите птици  
Плескаат со крилјата  
Петлите кукуригаат  
Радувајќи се на светлото  
Кое шумно наидува  
И сè на светот опфаќа  
А петлите неуморно  
Секое утро, пред зори  
Радоста ја возвестуваат: 

Иде Светоносецот  
За да ги дари сите  
Овоземни твари  
Со светлината обилна -  
Светлина благодатна.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ПЕТТОТО НЕБО,"ЕНОХ НА ПЕТТОТО НЕБО 
    
Го однесоа на петтото  
Преисполнето со егрегори  
Огромни, со свенати лица  
Со усти - смрзнати во молк.

Зошто се свиени  
И така свенати?  
Зошто се замолчени  
И така стрештени?  

Некогаш здружно  
Се дигнале на бунт  
На чело со својот  
Страшен кнез  
Се симнале на холмот  
Предречен за тоа  
Стапнале на Ермон.  

И оттогај - 
Земјата се осквернила  
Од нечестивите им дела.  

Ги внеле жените земни  
секоја одделно и сите
Во смртен грев  
Засекогаш.  

Им внесувале семе  
Во нивните утроби.  
И се раѓале исполини  
Ширејќи нечистоплотно  
Грозни злодела.  

Накрај ги стигнала пресудата –  
Да бидат во вечен плач,  
Казнети, изобличени  
Од Зборот на Страшниот Суд.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА ШЕСТОТО НЕБО,"ЕНОХ НА ШЕСТОТО НЕБО 
    
И го издигнаа Еноха  
На шестото небо.  

А таму: 
Седум чети пресветли  
Со ангелски лица  
Со сончеви лачи  
По ѕвездените патеки  
Низ месечевите мени.  

Тие го успокојуваат  
Сето она што е живо  
Небесно и земно.  

Тие се скриени  
Во секој џбун,  
Во секој цвет  
И во секој плод.  

Тие се внесени  
Во сите изброени  
Човечки денови  
Носејќи ја радоста –  
До Престолот Господов.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА СЕДМОТО НЕБО,"ЕНОХ НА СЕДМОТО НЕБО 
    
И го издигнале до таму  
До седмото, до последното!  

Одеднаш се нашол  
Сред страшна, сред ужасна  
Светлина сеопфатна  
Од целото огнено  
Блескаво, раскошно  
Извишено воинство.  

На својот Превисок Престол  
Во просторот необјатен  
Властува Власта  
Властува Врховната. 
 
Во радост и веселба  
Во безмерно сијание  
Се пеат фалбоспевите  
Притивнато и смерно.  
Таму, 
На крајот на небесата  
Енох се струполил  
И паднал ничкосан 
Бидувајќи проникнат  
Од Гласот Небесен.  

И веднаш бил одвеан  
Како ливче суво, откинато  
Пред Лицето Страшно  
Пред Лицето Господово.  

Лице Силно, Преславно  
И Чудно, Преужасно  
И Пресветло  
И докрај Несогледливо.  

Таква е Неопфатната  
Сушност Господова  
Таков е Неговиот  
Предивен и Неопислив  
Господовиот Лик -  

Таму е - на Великознајниот  
Превелик и Неракотворен  
И Престолот Пресветол –  
Престолот Господов.",Основите на небото
Милош Линдро,,ЕНОХ – НОСИТЕЛОТ НА СЛОВОТО,ЕНОХ НА СЕДМОТО НЕБО II,"ЕНОХ НА СЕДМОТО НЕБО II 
    
Вревоил, архангелот  
Небесни и земни дела  
Го презел Еноха  
И му раскажал за сите  
Јавленија и созданија:

Му раскажал за морето  
Му раскажал за ветерот  
За громот и за блесокот  
За ѕвездите и за облаците  

И еве го искажаното  
Од Вревоил архангелот  
Вревоил благогласниот:  

„Она што ти го предавам  
Тоа е за вас, за луѓето.  

И да не заборавите:  
Однапред е одредена  
Судбината на се  
И судбината на секого.  

А Душата човечка  
Е од преди Земјата  
И како и Небото над неа  
Ќе остане после сè.“",Основите на небото
Милош Линдро,,ГОСПОД ЕНОХУ,ГОСПОД ЕНОХУ,"ГОСПОД ЕНОХУ 
    
„Јуначе, приближи се 
Од лево, од кај Гаврила  
И слушни ја вистината.

Во зачетокот,  
Пред сите времиња,  
Немаше ништо.  
Дури ни светлина.  

Затоа ја создадов видливоста  
Тоа е превеликиот Адоил  
Светлината извира од него  
Токму од него е таа  
Од него е истечена.  

Видов оти е добро  
И го создадов Престолот.  

Потем ѝ реков на Светлината:  
- Застани и обгрни го  
Целото Свето Седалиште  
Целиот Престол Господов!  

И биди основание  
На вишото и вечното  
Биди Свето Начело  
Биди основа на сè.

И нека излезе копното  
Од невидливото!  
И нека стане видливо!

И Излезе Архас,  
Тврд, тежок и црн  
И од него се измолкна  
Преогромно темничиште.  

Наредив да се укрепи.  

А потем го измешав  
Светлото и темното –  
Тоа е водата.  

И околу неа седумте 
Слоеви од стакло и лед –  
Седумте стојхеи  
На заскитаните нејасно  
Подвижни светила –  
Светилата небесни.  

Од брановите направив  
Карпи тешки –  
Камењата цврсти.  
Од камењата сомлени –  
Сета суша, наречена Земја.  
А во внатрешноста - пропаст!  
Сиреч: бездна непрегледна.  

Одблесок од окото мое  
Е молњата од која  
Се роди секое земно  
Дихание смртно.“",Основите на небото
Милош Линдро,,ГОСПОД ЕНОХУ,ГОСПОД ЕНОХУ (II),"ГОСПОД ЕНОХУ (II) 
    
„Мојата мудрост  
Го создаде Човекот  
Од седумте неразделни  
Делови земни  
И делови небесни  
Составките божествени:  

Плотта - од земјата 
Крвта - од росата 
Очите - од морските длабини 
Коските - од камењата 
Разумот - од облаци и ветришта 
Жилите - од тревите земни 
Душата - од Духот 
Од Духот Мој, 
Но и од повејот.  

И уште им ги доделив  
Седумте основни својства:  

На плотта - Слух  
На очите - Вид  
На душата - Њух  
На жилите - Осет  
На крвта – Вкус 

На коските - Трпка  
На помислата - Благост.  

И слуша и гледа  
И мириса и сеќава  
И вкусува и оттрпнува  
И се блажи и се насладува.  

Но највеќе од сè - заборава:  
Од кого е, од каде е  
За ошто е, до кога е  
И дали, воопшто,  
Е ли, воопшто?  
Или Не!""",Основите на небото
Милош Линдро,,ГОСПОД ЕНОХУ,ГОСПОД ЕНОХУ (III),"ГОСПОД ЕНОХУ (III) 
    
„И го сотворив Адама  
Родителот Мада  
Таткото на Сет  
Од видливо и невидливо  
Од смрт и од живот.  

И во него ги измешав  
Ликот и Словото.  

И ете го него,  
Едно такво создание,  
Неверојатно во сè:  
Мало во великото  
И велико во малото.  

И го испратив него  
Како Втор Ангел  
Долу на Земјата  
Со чест велика  
И со велика слава.  

И му го составив името:  
„Аз"", „Добро"", „Мисл"", „Ер"". 

Му го дадов името  
Од четирите ѕвезди  

Кои се на сите  
Четири страни  
Утврдени на небото:  
На исток е - Ана Зол  
И на југот - Дор  
На север е Машим  
На запад - Брион.",Основите на небото
Милош Линдро,,ГОСПОД ЕНОХУ,ГОСПОД ЕНОХУ (IV),"ГОСПОД ЕНОХУ (IV) 
    
Бескрајна е мојата Мисла  
Советувана од мојата Мудрост  
Затоа моето Слово  
Станува видливо Дело.  

Сосредоточи го својот ум  
Ти земни Иноче  
Симни се меѓу своите  
Види се со синовите.  

И дај им ги скрижалите  
За и тие да знаат  
Оти нема друг  
освен Аз-За - твојот Бог.  

И нека ги предаваат  
твоите писанија  
до истекот на сите –  
До последните времиња.",Основите на небото
Милош Линдро,,ГОСПОД ЕНОХУ,ГОСПОД ЕНОХУ (V),"ГОСПОД ЕНОХУ (V) 
    
Но дојде предречениот ден  
И ја здогледав, згрозен,  
Злобата човечка.  
Јас ги воздигнав нив  
А, ете, се откажаа  
Од мене - тие!  

И бесрамно прифатија  
Божества недостојни  
Шупли и смрадни.  

А властелините нови  
посеаја во нивните души  
само омраза грозна  
Со омразата и - пустош.  

Целата земја се залеја  
со неправди, со клевети  
со хули и навреди.  
И воздухот се исполни  
со омраза грозна  
Со лелек и кикот  
Со болка и злоба.",Основите на небото
Милош Линдро,,СВЕДОШТВАТА НА ЕНОХ,"ЕНОХ ЗА БОГА, ЗА НЕБЕСАТА И ЗА АДОТ","ЕНОХ ЗА БОГА, ЗА НЕБЕСАТА И ЗА АДОТ 
    
„Јас го видов лицето на Бога  
Ја видов Неговата безмерна  
Неопфатна и бескрајна  
Неописна Суштност.  

Го чув и Неговото Слово –  
Еден незапирлив и страотен  
Грмеж од облак буреносен.  

Го видов домот на облаците  
И скривалиштата на снеговите.  
Ги видов засолништата на росата  
И оние на маглата.  

И домовите на ветровите 
Со свои очи ги видов 
Но и грозната дупка на Адот.

Тогаш ги здогледав и оние  
Кои заробени чмаат долу.  
Кога ги видов - воздивнав  
Сокрушен од нивниот пад:  

Блажен е оној  
Кој не се родил.  
И оној кој се родил  
Но не згрешил.“",Основите на небото
Милош Линдро,,СВЕДОШТВАТА НА ЕНОХ,СВЕДОШТВОТО  НА  ЕНОХ  ЗА АДАМА,"СВЕДОШТВОТО  НА  ЕНОХ  ЗА 
АДАМА  
   
„Кога Бог го сотворил Адама  
Тој се уште немал име.  

Ги повикал четирите ангели  
И им заповедал:  
„Најдете му име нему!""  

Ангелот Михаил се упатил кон исток  
Таму ја здогледал ѕвездата Ана Зол  
И од неа се зела буквата „Аз"".  

Гаврил отишол на југ 
Таму ја видел ѕвездата Адор 
И од неа се зела буквата „Добро"".  

Урил отишол на север 
Таму ја сретнал ѕвездата Машим 
И од неа се зела буквата „Мислите"".  

Рафаил се запатил на запад  
Таму ја здогледал ѕвездата Брион  
И од нејзе се зело заклучното „Ер"".  

Така од „Ана Зол"" и „Адор"",  
И од „Мислите"" и од „Брион"" 

се зглобило името  
На грешното тело  
Надарено со искрата  
Со божествената во него: 
А – Д – М - Ъ  

Сончевата насока дава 3-М  
Кое ќе рече: „Земја""  
Месечевата насока дава: М-3  
Кое ќе рече - Маж.  
Маж од Земја.  
Маж во Земја.  

И му рече Господ на Адама:  
„Ќе се вратиш во земјата  
Од која си земен.  
Сиреч: Затоа што си земја –  
Во земјата ќе се вратиш!“",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ЗЕМЈОМЕРОТ ЈА МЕРИ ВИСТИНАТА,"ЗЕМЈОМЕРОТ ЈА МЕРИ 
ВИСТИНАТА   

Никому потребен а Тој Еден 
И неповикан, еве сам, а дали 
Враќаната заблуда, испраќана наврапито 
ги влече дојденците, дури и нејзините. 
Животот е во право, 
Туку дали и туѓинците? 
Тој си ја има, а тие? 
Подеднакво и тие. 
Па нека, можеби токму така треба. 
Но таа се дава, се дели, се множи... 
Затоа тие, затоа нели, затоа Тој... 
Пес или гавран, устремен и тргнат: 
Кон стрмни, кон пусти, кон рамни, 
Под тежок превез, над бледо поле и среде 
Пустина до в небо, за таму и уште: 
Звук од ламба, тишина над брегот, 
Со заморот виснат, со санката во снегот 
А и Оној одвеќе, упатено дрзок 
По патеката свиена до назад и вон 
Куќарките од денот, кон жителите во 
мракот 
Бавни и тапи - зашто отсекогаш такви - 
До сонот што мрежи, 
До одблесокот од патот 
Бледожолт и ветов, 
Бескраен и светол.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ПРИДУШЕНИОТ ГЛАС,"ПРИДУШЕНИОТ ГЛАС  
  
Ќе останам без сиот себе  
Без благата родна реч  
Затоа што тука Тој е  
Јадриот, тивок, смерен  
Јадач на зборој стада.  

И гледај, почуј тој се смее  
За да прифатам и јас, сосем  
Во такт, отворено, ѕвони  
Додека се мири  
Заборавен на дното  
Придушениот,  
А понапред не –  
Глас.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,"БЕЛЕЗИ: ОДЕК, ТАЛОГ","БЕЛЕЗИ: ОДЕК, ТАЛОГ 
   
Дотука, секакво, а сега  
Се гасне тоа, запустува,  
Дури сеедно се врти видот.  
(Наоколу многумина  
и сите вон гледот)  
При гласот кој тивне  
Се одмотува, свива  
Се тенчи и плетка  
Бледиот конец на родот.

Велат: Никогаш не бил таков!  

И, ете, пополека, тенок,  
Се кине - и паѓа  
Со сета должина во калта.  
За да и самиот,  
Од средето на гревот:  
Сега е крај толку!  

(макар само трепет - еден долг век)  

Но, тогаш, побргу,  
Мигум, веднага!  
Зарад белезите,  
низ прескок,  
во стројот - 
По одекот останат сред молкот  
И потемнетиот крвен талог.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,"ЛАЈ, ЈОКАСТА И ОЈДИП,","ЛАЈ, ЈОКАСТА И ОЈДИП, 

Се урна Отецот и Името се отфрли 
Почна да се пласти срамот 
над Словото кое уште гласи 
И продолживме јалови 
но од гревот трудни веќе 
Фаќајќи веќе корен 
Во хартиите сиво-бели 
Викавме спроти ѕидот 
кон Никого Таков и Иниј 
За да самите, притоа, 
вслушани не сосема и токму 
Во извикот празен, 
во одекот уште попуст 
На слабоумните што е знак 
А и белег на препнатите 
Кои паднале, ене, 
при едината Мајка-Жена 
Неминливо што стои 
и од прагот свој ги вика 
(од прагот плодороден - 
скришен и темен) 
Сите Неосознати 
За упад - 

Напред!",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,РАЗМИНУВАЊЕ,"РАЗМИНУВАЊЕ  
  
Со тие што беа маловерни  
И со тие што беа малодушни  
Со тие кои многу зборуваа  
И горки думи продумаа  
И слатки зборој изрекоа  
А со словата 
Само својата слава ја ѕидаа –  
Сакав да зборувам и -  

Не можев!  

Затоа што е насекаде  
Катаден и до ден-денес:  
Само празнословие  
Само кривоклетие  
И срамословие.  

(А ќе ги стигне смртта неизбежна  
пред и да помислат на неа!)",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ИНО,"ИНО 
   
Болеста видлива одвај  
Устата стисната докрај  
Наоколу, макар и ретко  
Распространето е друго  
Понатаму, во времето дури ни тоа.  
Туку, 
На испразнетото поле  
Пристигнала Ино.  

За да биде отсјај  
на инаква совест.  
А над совеста, пак  
провев.  

Така е со сите сега  
Така е од вчера –  
до утре. 
Низ сите три дена.  

А една редица долга  
која ни вести сешто  
До најнакрај иста –  
Но извртена видно.

И така сето негде.  
И насекаде мошне бледо.  

Она, пак, што се може  
Тоа Другиот Милосрден пушта  
Зашто отсекогаш било така  
Положениот живот се пази.  
(Не зашто тој за докрај)  
Туку зарад зборот –  
Беседа со толку кал  
в очи!",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,СО ГОВОРОТ,"СО ГОВОРОТ 
   
Со говорот се има  
Така се прогледува.  
Речиси сите  
стигнуваат тука  
А сакаат едно.  
И тоа се спушта  
Паѓа врз сите  
Станува покров  
Стапнува врз подлог  
И 
Метнува смрт:  

При имање празно  
Изискувајќи ништо  
Во одење задно.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ЗАГУБАТА,"ЗАГУБАТА  
  
Од тогаш го загубиле споменот  
Останувајќи сами  
Со телата расфрлени  
Влегувале под стреите  
Допрени до линдрите  

И, ете ги, велат:  
„Тоа е животот!""  

Се пласти времето  
А тие повторуваат:  
„Тоа е денот!""  

И го трупаат Имотот  
За да расне и окрупнува –  
Самозаборавот.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ОСКВЕРНУВАЊЕ,"ОСКВЕРНУВАЊЕ 
   
И ќе се преполни садот  
Ќе претече  
Ќе се прелие во друг  
Инаков и ненаш. 

Можеби за позор  
Пред прозорецот на идното  
Среде сјајот оскверавен  
Од издивот на Злиот  
Во средето на Мракот.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,СТРОЕЊЕ,"СТРОЕЊЕ 
   
Она што држи –  
Осветлено и в очи.  
Со внатре и надвор  
Се разбира и - цел.  
Основ со исход.  
Таванот во молк. 

А она што влече –  
Речиси говори  
Или - ќе почне.  
Зашто Другоста е тука  
Неодминлива, крајна.  

Кога едното е кревко –  
Одречно кон друго:  
Назадгазум  
Трајно.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,РАМКАТА НА ЖИВОТОТ,"РАМКАТА НА ЖИВОТОТ 
   
Во рамката слика:  
Сплет од светлина и ветер  
Нишкање на кршлива гранка  
Пад на пожолтен лист.  

А го слушна ли виденото?  
Го разбра ли појавното?  
Го вјавна ли минливото?  
Се вознесе ли сред синилото?  

Или плашливо се затскри  
под шиндрата  
врз линдрата.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,НЕКОГАШ РЕКОВ,"НЕКОГАШ РЕКОВ 
   
Некогаш реков:  
„Ќе има двоумење,  
Ќе има страв  
Ќе дојде минатото  
Ќе се насели""  

А сега велам:  
„Иде неповикано  
Се враќа непречено  
Си стои одвикнато.  

Се празни светлото  
Се пласти здрачното"".",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,НАДВОР,"НАДВОР 
   
Надвор, на отворено  
Остана крупен  
Очајот неразграден  
Па нека ни сведочи: 

За уплавот  
За одвикот  
За пребегот  
За отсликот  
За тајната  
За намерата  
За надежта  

Но и за . . .  
За премислата.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ЗНАЦИТЕ НА ПОСЛЕДНИТЕ ВРЕМИЊА,"ЗНАЦИТЕ НА ПОСЛЕДНИТЕ 
ВРЕМИЊА 
   
Ете го говорот на темното  
Ете го клокотот на изворот  
Н плиска водата од небесата  
Ни блеска сликата на молскавицата.  
Но дали се тоа знаците  
Подготвени за времињата  
Кои одамна се предречени  
Да стигнат и да се населат  
Насекаде наоколу  
Но и зо душите наши  
Во душите исплашени.  
И, еве, ние ги слушаме:  
И татнежот на демонските шепоти  
И ехото на Божјите тишини.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ОРФЕЈ,"ОРФЕЈ  
  
Слегол прудолу  
и потем се вратил.  
Навидум сосема чист,  
Но со здивот стежнат  
Од воздухот на Хадес.

Тргнал со листот златен  
Целиот нарисан, шарен  
А еве го одново меѓу нас  
Со оловна палка в раце  
Со грозна смрт во себе.  

Откога разбрал кој бил тој  
Што го испратил Долу  
Низ дупки, низ пештери  
Од првото Езеро Зелено  
Кон второто - Бело  
И преку него, по мостот тенок –  
За никогаш да не се врати –  
Решил да возврати достојно.  

И еве го тој веќе решен  
Да го дотера светот прашлив  
Според својот преуреден  
Светло-темен ум на осветник.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ТОЧКА НА ПРЕВОЈ,"ТОЧКА НА ПРЕВОЈ 
   
Наоколу сеприсутни:  
Изѕидани неба  - Од секаде до бескрај –  
И мрежи и решетки  
И сита и прозорци –  
Сигурно насекаде  
Незапирно ги следам. 

А слухот и дамарот?  
А поривот и трепетот  
А копнежот и стравот?  

Тие се во средето  
Меѓу падот и вознесот.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,САМОЗАБОРАВ,"САМОЗАБОРАВ 
   
Проговор желен  
Шумно исполнет  
До површта во трепет  
Спокојно распослан.

Се ѕида невидот  
Се пласти роморот.  

Но расне сомнежот  
Се шири неверата  
И тоне во Заборав –  
Вечноста рамнодушна.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,КОН СОНЧЕВИТЕ ПОРТИ,"КОН СОНЧЕВИТЕ ПОРТИ 
   
Ме зедоа далечините  
Запрусав по ширта  
Па се отворија пред мене  
Длабини и височини.  

Ги достигнав рабовите  
На кристалното гумно  
Грижовно надвиснато  
Над празните и прашни  
Патеки на заспаните.  

Ги бројам сончевите порти  
Редејќи ги, наизуст, деновите.  

Огнени чези претрчуваат –  
Светлечки нишки оптегнуваат.",Основите на небото
Милош Линдро,,ОТСЛИЦИ ОД ПАТЕКИТЕ ЗЕМНИ,ПРЕДУПРЕДА,"ПРЕДУПРЕДА 
   
Садот од кој пие светот  
Синкасто ќе заѕвони  
Ќе почне да татне  
И незапирно да ечи.  

Острицата на денот  
Ќе ги легне вршките  
Ќе ја набразди кората  
И ќе ја распука земјата.  

Тогаш Духот ќе ги пророни  
Своите едри солзи  
И Отецот ќе го испрати  
Својот Син-Слово –  
Словото од синилото.  

Ќе биде тоа предупреда  
Долгоочекувана и страшна  
Дека долгот, кога-тогаш  
Макар и ненавремено  
Ќе треба токму од нас  
Неизоставно да биде  
Конечно измерен –  
И вратен!
=================================================================",Основите на небото
Бранко Цветкоски,,,МОЛИТВЕН ВЕЈ,"МОЛИТВЕН ВЕЈ
 
Дувни оваа ноќ 
Откорни ја коронката од фитилот  
Зборот да остане сам  
Во тишината 
Да си го најде запишувачот нем  
И црната буква што дрочи  
Во боските на темнината 
 
Отвори очи 
Демону зад пламенчињата  
Овојпат нема да се разминеме  
Незнаен лику мој 
 
Ни останаа малку години  
За галеж  
За татнеж 
Ајде во оваа глува планина  
Без припек  
Без ладнина 
Повисоко крени го пердето  
Влези 
Во мојот молк-виделина",Молитвен Есеј
Бранко Цветкоски,,земја за зобање,СЕ ВРАЌА НОЌТА,"СЕ ВРАЌА НОЌТА 

Се враќа ноќта по своите деца  
Ѝ се поткрева косата во одот  
Отпушта и стега  
Отпушта и стега 
Топлата рака врз вратот на клепето  
Над нашата порта лебди  
Студен облик на празнината 
 
Во чиста среда 
Голем полжав се качува во планините  
Сочна лига остава по ливадите  
Само тој гледа  
Само тој знае 
Кај стигнува летниот струг на далечините 
 
Вилнеат две сенки 
Над срцето на земјата: 
Се враќа ноќта 
По крупните дамкави зрна 
Се качува полжавот, 
Лиже по нашите студени чела 
И со окото-рог 
Не вика кон темни длапки 
Кон меки визби – 
 
Далеку од домот Господов",Молитвен Есеј
Бранко Цветкоски,,земја за зобање,ЗЕМЈА. ПРИЧЕСНА. ЗОБ,"ЗЕМЈА. ПРИЧЕСНА. ЗОБ 
 
Се рони небото 
Слегува црна ронка 
Во нашиот ваган 
Ита и сучи по шарите 
Откосната змиска грива - 
Во света вода мрцнато перче Божјо  

Над неа мојот земјен лик  
Се издолжува  
Се нишка  
Со небесната става  
Се меша  
И молви:  

„Стори се крај скутот 
На земјописецот 
Под неговата златна игла жеден 
Зини 
Голтни ја причесната!“   

И така сторив 
И се сронив пред раката пепел-бела  
Принесена 
И некаде запре нишанот бесен  
И одново се состави небото 
Во нашиот ваган  
Преполн земја  
За зобање",Молитвен Есеј
Бранко Цветкоски,,земја за зобање,ДОЈКИ НАД ЖИТАТА,"ДОЈКИ НАД ЖИТАТА 

Се разлева молитва 
Доаѓа јасен глас од зад темето на светот  
Во жилките на билјето  
Плотта на исполинот се враќа  
Блажена врева допира до скрепениот свод.  
Се развртува 
Се чуди човечкиот плипот 
Му се радува на темниот виј на свидноста 
 
Во слачно утро 
Меѓу небото и земјата 
Око на нестасан гласник паѓа во житата 
Во гробна празнина 
Простира трпеза за својот стопан 
Совршено раме изнуркува од топлиот гниеж 
Раздава причесна 
Посипува галеж по патиштата 
 
Капе млеко на бесмртност  
Пие бестелесниот мрак  
Од сè што струи 
Меѓу смирените грамадни облици 
Во бескрајниот миг 
Додека не замавнала нова намисла 
Додека не кренал веѓа - 
Создателот.",Молитвен Есеј
Бранко Цветкоски,,земја за зобање,АПОРИЈА. ЗЕМНА,"АПОРИЈА. ЗЕМНА 

Не останува многу надеж за сенката  
Кога стопанот ќе штурне  
По својот сон 
 
Смекната ќе го носи неговото име  
Ќе обитува по местата  
Кајшто беседел  
Се гордеел  
И бдеел 
Кајшто давал совети и взор.  
Ќе го носи товарот на неговата снага  
Сегде кајшто требало да биде  
Во јасна измама –  
Божем навистина е тој 
 
Таа олеснета бесмртност 
Ослободена од сомнежи и страв 
Не ќе го сети ни мигот на празнична безименост: 
Од ровката земја 
Од некое друго време 
Сонцето безнадежно ќе ѝ крене 
Нов 
Кусовечен  
Предводник и дом",Молитвен Есеј
Бранко Цветкоски,,земја за зобање,ОМАЈ,"ОМАЈ 

Матен двиг на ненавист ме гони 
Кога лежам - ја брка пеперугата од моите гради 
Кога итам - мене од нејзиниот видик 
 
Калпав враг  
Во никоја доба 
Влегува во постелата на беспорочните  
Ги руши јарките меѓи  
Во созданијата хармонични  
Дури и во наречението –  
Мразниот шепот на пространствата 
 
О, чуден пориву на заточението 
Што ми ја затапкуваш вербата 
Ми ги вардиш илузиите 
Нели и големиот грамотник од исток 
Во сонот себеси се гледал 
И не можел да си објасни 
Кое крилце пропаѓа во милта на срцето 
Кое сè уште павта во неовдешноста - 
 
Секогаш и одново 
Во денот суден на гасеницата што се вознесува",Молитвен Есеј
Бранко Цветкоски,,земја за зобање,СОНОТ НА СЕМИЊАТА,"СОНОТ НА СЕМИЊАТА 

Здивот на мртвите ги топли семињата  
Им ги расповива мразните срца  
Со трепет на неизустени пораки  
Им ги растерува осилките од очите 
 
Семињата прогледуваат во темен дом  
Во долгите ноќи удираат по ѕидовите  
Зоврива ноќен веј во кандилата –  
В зори се гаснат фенерите 
 
Затоа ли толку тешко се заспива  
По ведрите разговори  
Толку долго одекнува шепот  
И молитва 
Кога се враќам озарен од меките бразди  
Во кои гнијат нашите студени чела  
Нашите полни бисаги 
 
Затоа ли некоја друга мазна рака  
Секогаш 
Мафта од кај високите крошни  
Во јаснината",Молитвен Есеј
Бранко Цветкоски,,земја за зобање,НЕБЦЕ ВО ОБЛАКОТ,"НЕБЦЕ ВО ОБЛАКОТ 

Кога ќе се преселиш  
Меѓу живите сенки во градината  
Ќе скипне ноќната јаснина –  
Ќе те пречекаат 
Сите со благост што си ги испраќала  
И ќе те примат 
 
Ние 
Пилците од твојата мишка  
Наежени среде земниот лад  
Ќе бегаме пред темната 
Ќе бегаме пред зговорничката фатка на звукот 
Што сè туку нè вика  
Со некое необјатно име  
За молитва туѓо  
И за јавка глуво 
 
Во оној злочест ден 
Кога ќе те здоболи земната светлина 
Испрати ни вестител строг во топлите јасли - 
Во сламата небце остави ни 
Во облакот софра 
И копн
о за гроб 
Рождество Христосово, 1993",Молитвен Есеј
Бранко Цветкоски,,земја за зобање,ПЛАДНЕВНА МОЛИТВА,"ПЛАДНЕВНА МОЛИТВА 

Од снежен предел  
Се задава  
На орлица крило  
Мирно  
Глатко тело 
Во песокта се издолжува  
Над водите свири  
Густ молитвен веј 
 
Да излеземе  
Од нашата кремен-роза  
Од статуите и вазните  
Да слеземе 
Од топлиот тунел на бескрајот  
Од блоковите на карпите  
Да се покажеме 
 
Склопено е денес  
Окото на планината",Молитвен Есеј
Бранко Цветкоски,,земја за зобање,ПЛОТ,"ПЛОТ 

Паѓаат плодовите  
Се кошкаат  
Се милуваат  
Здушени се забораваат  
По телото на земјата 
 
Со едно име гнијат 
 
Висок плот 
Бдее над нивната плотност  
Се огледува во сферите на семињата 
 
Секоја пролет повисоко се поткрева 
Подалеку заградува 
Тој сводест плет 
Од имиња 
Облици 
И бои 
И стеблото човеково го заградува  
Сиот имот од коски и поколенија  
Обземен од жед  
Во небесна бразда да исчезнесите",Молитвен Есеј
Бранко Цветкоски,,Сите ние сме време,ЧЕШМА ПОКРАЈ ПАТОТ 1.,"ЧЕШМА ПОКРАЈ ПАТОТ

Сите ние сме време и  
годините не се тие што  
одминуваат, туку ние...  
Октавио Пас 
 
 
 
1. 
 
Бев пратен да извидам 
Прогонет и презрен  
И прежален 
Да се изгубам по патиштата  
Во пепелишта да скончам  
Како глув пес 
Како проголтан вокал да занемам  
Да не можам да вратам рев  
Во темни локви  
Да ме прибере сланата",Молитвен Есеј
Бранко Цветкоски,,Сите ние сме време,ЧЕШМА ПОКРАЈ ПАТОТ 2.,"2. 
 
И навистина ме снема  
Под светлиот вршник  
Нова колибка земна си најде  
Мојот дух - 
Ме прибра мене некој друг  
Ме внесе во небиднината",Молитвен Есеј
Бранко Цветкоски,,земја за зобање,ЧЕШМА ПОКРАЈ ПАТОТ 3.,"3. 
 
Сега сум надеж  
Никогаш што не пристига  
Во пресушен дулец  
Гргор што не стивнува  
Сенка на сенката од облакот  
Што се расточува 
Невидлива опашка на Соgito и Ѕum  
Месечина без мена  
Без новина и погибел  
И море 
И мермерна осама  
Празен гроб што шета  
По небесата",Молитвен Есеј
Бранко Цветкоски,,земја за зобање,ЧЕШМА ПОКРАЈ ПАТОТ 3.(7),"3.(7) 
 
Се меша  
Се милува 
Со острите непца на облаците  
Лебди стројното тело на водата  
Над сенките  
И сонувачите 
 
Телото на водата неначнато  
Се цеди по челата  
Ги вкочанува прстите на обликувачите  
Тежи 
И пропаѓа низ оџаците 
 
О колку слободно  
Се опушта  
Се заборава 
Среде гостите и опачностите  
И ничие око не ја здогледува  
Капката пот 
Очајниот глас пред поплавите 
 
Се порева  
Бавно слегува  
Мразното срце на водата  
Кон бунарите:  
Ни молк  
Ни прекор –  
Си течат разговорите",Молитвен Есеј
Бранко Цветкоски,,земја за зобање,ЧЕШМА ПОКРАЈ ПАТОТ 3.(6),"3. (6) 
 
Безгласно земјата ги прима корењата  
Им ги отвора шуплините  
Дувлата на понорниците  
Без ехо го враќа 
Вселенскиот струеж во стеблата  
Во садовите 
Во високите окна на вулканите 
 
Испраќа таа глас 
По сите облици првни 
Ја раздава снагата 
Како да чемрее 
Еднаш да ги одбие даровите 
 
Безочно водата  
Го унижува тој ритуал  
Го гасне огнот во плодовите  
Го впива шепотот на житата  
Расте најзината студена рака  
Го препраќа гласот  
Во темнината",Молитвен Есеј
Бранко Цветкоски,,"земја за зобање
Song titleЧЕШМА ПОКРАЈ ПАТОТ 4",FIX,"4. 
 
И кој знае веќе дали сум 
Мугра 
Привид 
Мисла строителка  
Молскавично што бега:  
Сите ние сме време  
И годините и исконите  
Не се тие што одминуваат  
Туку ние  
Е еееееее...",Молитвен Есеј
Бранко Цветкоски,,земја за зобање,ДВЕ ОЧИ. ДВА ДОЛА,"ДВЕ ОЧИ. ДВА ДОЛА 

Две очи 
Два самотни непријатела  
Два дола 
Во иста бездна чмаат 
 
Нивните остри копја  
Светлината ги собира  
На рамното чело  
Ги сложува 
 
Во оној подземен ден  
Кога ќе се стопи  
Златната жичка на времето  
Безмилосно ќе се сретнат  
Секој со својот пламен  
Секој со својот мрак 
 
Под сводот студен  
На черепот",Молитвен Есеј
Бранко Цветкоски,,земја за зобање,ВОДОДЕЛНИЦА,"ВОДОДЕЛНИЦА 

Со судбински ритам 
Ги полни изброените листови 
Напредува 
Ракописот 
На ненапишаната книга  
Во мене 
 
Пладнува ангелот што голта  
Мисли и мастило  
Меѓу двете рамни половини  
На животот 
Се крева неговата тешка рака  
 
О Господе 
Зад видикот и зад видот 
Пушти ми пламенче што не се докинува 
За свеќата стројна 
И последна 
Капка по капка да се залојам  
Во ѕвездената делта  
Во неприсутноста 
Озарен одново да излезам од темната зора  
Да ѕирнам 
Како испишува на смртта  
Краснописот",Молитвен Есеј
Бранко Цветкоски,,земја за зобање,ГРАМОТА,"ГРАМОТА 
Крај наблегалката на Прличсв  
 
Царски црви  
Мемла 
И тврдо замесен леб  
Ти оставил Духот в скут  
Над хартијата гракнал  
Девствена 
Те препнал и исчезнал во далгите  
Во врелиот лет на зеницата  
Зад високите трски  
Во твоите сочиненија  
Во беседите  
Само бегло 
Речиси и не се воспева водата  
Во проѕирност сматна 
На дното 
Потонал тој 
Со занес на самотник 
На неразбран граматик - 
Се откажал од твојот остар ум  
Од твојата жест  
Водените трпки 
Стапалките бледи покрај брегот  
И мечтата што не старее  
Кон исток се креваат леко  
Преку Галичица",Молитвен Есеј
Бранко Цветкоски,,земја за зобање,ПРЕКОР,"ПРЕКОР 

Оној што седи под својата корона 
Високо над кошмарот земен 
Виделина и мрак што дели 
Што се заборава во својата јарост и срџба 
Тој 

Над една тенка жичка најмногу се тресе  
Ги врзува таа сите негови планови 
Се провира низ ветровите 
Низ студените гради на ридовите 
Ги води слепите тела во оклопите 
Го крепи мегданот на маглите 
И пред коронисаниот 
Носи глас од најдалечни стражи - 
Враќа шум 
Над висовите  

Со времето таа му го заплеткува создадениот глед: 
Раскопува под палатките 
Ја врти насоката на бајраците 
Ги затегнува видиците 
Моќно го обвива прстот на собитијата - 
Станува мисла 
Станува темна писалка  

Тешко на оној што седи под својата корона  
На исушената водена жичка што заборава  
Во говорот долг  
Под стреата на ветровите",Молитвен Есеј
Бранко Цветкоски,,шум до шум,СЕВЕРЕН ТАНЦ  1.,"СЕВЕРЕН ТАНЦ 
1. 
 
Слушни ги ноќва  
Гласовите невестински  
Од север 
Од високата кула одлостениот дух  
Што вика 
 
Со ритам снежен  
Наближува свадбениот танц  
Белиот претсмртен шепот  
Струи кон екваторот 
 
Не заспивај оваа ноќ  
Не е тоа гласот на мртвите  
Не е нивниот засркнат пулс  
Од длабочините 
 
Северни слогови откршени  
Светлосни утки  
Зборови-кристали  
Ѕунат над нашата нива 
 
Ајде 
На белиот коњ  
Да заминеме",Молитвен Есеј
Бранко Цветкоски,,шум до шум,СЕВЕРЕН ТАНЦ  2.,"2. 
 
Овој смекнат март 
Овој тресет 
Што се цеди во меѓата 
Од северното дно изнуркува 
И нова граница крева 
 
Чад и пепел  
Нажежена 
Ќе нè раздели од ѕвездената роса  
 
Спушти се 
Подлабоко во утробата 
Погали го уште еднаш 
Пламенот во саксијата 
Баботи поројот 
Пука северната бразда 
Името неповратно се дели од имотот 
Немее на другиот брег 
 
Овој смекнат март  
Овој сив 
Сеприсутен седи  
И неумоливо чека: 
 
Пресади ја ноќната роза  
Подлабоко закопај ја  
Во зората",Молитвен Есеј
Бранко Цветкоски,,шум до шум,СЕВЕРЕН ТАНЦ  3.,"3. 
 
Срицај со строгост  
Снегови - слогови  
Забоди глог  
Во гола именка 
 
Сè те гледам од врв  
На зелен виор  
Занемен ти носам  
Стракче чај  
Во чемерот 
 
Само срицај безмилосно  
Дели јасно  
Во тестото  
Во семето  
Ветрот заледи го 
 
Ќе пребара светлината  
Ќе те најде  
Шум до шум  
Во ноќ ведра 
Во ѕвездена шума заутена  
Вечерница",Молитвен Есеј
Бранко Цветкоски,,шум до шум,СЕВЕРЕН ТАНЦ  4.,"4. 
 
Во мене неми бес  
Од рамо варди се  
Од виор висок од север  
И од рака 
Водена од туѓа рака  
Со лес 
 
Сам од гората се враќам  
Слеп 
Од глуждот пушта зрак  
Мојот елен  
Јавам право 
 
Силно замавни пријателе  
Во мислата снегу  
Древен",Молитвен Есеј
Бранко Цветкоски,,шум до шум,СЕВЕРЕН ТАНЦ 5.(2),"5.(2) 
 
Со леснина 
Те враќам од шумскиот мрак  
Хоризонту  
Навестена земјо  
А брегот кренал веѓи  
Како ковач среде чад  
И пропаѓа 
Немирниот ритам срчен  
Во меури пресна пепел  
Заринкува ѕвездениот сад 
 
Излезете геометри  
Зад свиокот наведнете свод  
В безветрие нека се растоварат  
Од плодот тап –  
Линијата права на адот  
И косиот поглед  
На земниот род",Молитвен Есеј
Бранко Цветкоски,,шум до шум,СЕВЕРЕН ТАНЦ 6. (4),"6. (4) 
 
Се ниша око над шумите  
Се меша семе  
Завлекува трап грешникот  
Неодменет  
Братот древен 
 
Родственик прелистува житие  
Земјата не отвора уста  
Блеска ножот  
Се суши раката во Нод –  
Ниско е сонцето источно од Еден",Молитвен Есеј
Бранко Цветкоски,,шум до шум,СЕВЕРЕН ТАНЦ 7. (6),"7. (6) 
 
Презимува мојот змиски предок  
Се разлева неговото срце  
Шуми над врвовите 
 
Во источна ноќ  
Тревожна штама пука  
Бумбар тргнува на пат  
Во пролетната приказна 
 
Презимува  
Долго сонува наречникот  
На резето се спушта брут  
Од кај Арарат  
Гавранот добромисленик  
Се враќа",Молитвен Есеј
Бранко Цветкоски,,шум до шум,СЕВЕРЕН ТАНЦ 8. (7),"8. (7) 
 
Спие молебната книга  
Собира пелин  
Собира ал  
Над планината –  
Сјајна леса плете  
Месечината 
 
Од тело во тело  
Зашилен пердув џбарка  
Сплинката врти кон долга зима  
Итрите квачки 
По нив и бендерот на бесконечноста 
 
Спие молебната книга  
Зад муграта се проѕева уста  
Се тресе во својата самица  
Сонцето - глуварка",Молитвен Есеј
Бранко Цветкоски,,шум до шум,МАРТОВСКИ СНЕГ,"МАРТОВСКИ СНЕГ 

Троа повеќе пролетна тишина  
Стежнала над покривите  
Троа подолг утрински ѕев  
Во постелата 
 
Само огнот недоверлив  
Во ламтеж  
И со ритам срчен  
Го навјасува зракот скуден  
По таваните и стреите 
 
Се искачува денот  
Искрите се враќаат од небо  
Сè уште мелат 
Острите камења во небесните воденици 
 
Излези и отвори ѝ  
На премрзнатата земја  
По дворовите без наметка  
Што се шета",Молитвен Есеј
Бранко Цветкоски,,СТАПАЛКИ,АКАТИСТ,"АКАТИСТ 

Запис за Ависага, сунамитката 
На мажите од родот твој  
Нарачај им 
Под кубето мазно на срцето 
Да поминат 
Молитвата и смеата 
На стопанот студен да ја чујат 
Во темелот кедров 
Во смолата 
Положена 
 
Одеждата ноќна нека шуми  
Да не биде знајно  
Зошто не те позна тој  
И не крена шатор сред пустина  
Сам 
И не крена храм  
На гласот од јатокот темен  
Од царството навек  
Што се дели 
 
Одеждата ноќна  
На пладнина раздипли ја  
Да се стави денот со ноќнина",Молитвен Есеј
Бранко Цветкоски,,СТАПАЛКИ,СТАРОСТАВНА,"СТАРОСТАВНА 

Не гибај ме во билјето  
Не рази ме 
Од проѕирност пеперуго врела  
Поразмавни врату росен  
Повисоко искачи се 
 
Не шибај ме 
Шегобијна водоврике сува  
Од далеку ветру стрвен  
Не или ме 
 
И ти земјо слези во земјата  
Однемај се 
Соблечи се водо во водата  
Огледај се 
 
Само небо 
Небо само од небеса оставете  
Мојот образ 
Мојот облак да му стежне  
Да се сврти израилот  
Да пресуши гласот вишен  
Да се врати сиот наум  
Во семката 
 
На постела",Молитвен Есеј
Бранко Цветкоски,,СТАПАЛКИ,СТАПАЛКИ. БИБЛИСКИ МОЛК,"СТАПАЛКИ. БИБЛИСКИ МОЛК 

Кога ќе се смири  
Битието женско  
Кога ќе се склупчи  
Пред погледот кос и остар  
Од небото  
Излегувам засрамен  
Со јанѕа натоварен  
Со недорек  
За убавина 
За свештена сетилност  
За топлина  

Ги собирам тврдите  
Острите 
Нажежените глаголи-алати  
Ги влечам полните бисаги  
Цврсто под стреа ги заврзувам  
И молчам  

Нејзините огреани стапалки  
Сами ја отвораат портата  
Со нестварни допири  
Во меури од шепот  
Нем 
Ја пренесувам прелестна  
Назад во нејзиното време –  
Во градината",Молитвен Есеј
Бранко Цветкоски,,СТАПАЛКИ,СНАИТЕ ОД ЗЕМЈА,"СНАИТЕ ОД ЗЕМЈА 

Жените од мојот крај  
Сите снаи од земја  
Од мојот предел 
До посмртната слика на стопанот 
На мермерот мазен 
Нарачуваа 
Да се издлаби место 
За нивниот лик 
 
Со страв да не ги заречат  
Преостанатите години виделина  
Ми велеа 
Дека со тоа го вестат  
Скорешното заминување  
Кај пресниот вдовец  
На оној свет 
 
Некои долго живееја  
Во години на печал  
Некои со прикриен повтеж  
Боготвореа нови светци  
До последниот ден

На големите сведни 
По долг и тежок пост 
Снаите од земја од мојот предел 
Со прецутена страст 
Ги припиваа лицата 
Во издлабената елипса на мермерот  
И во најубава руба  
Влегуваа да запалат голема свеќа  
Аловиот образ да го покажат  
Пред иконите",Молитвен Есеј
Бранко Цветкоски,,SAECULUM,ЦЕЛОСТА,"ЦЕЛОСТА 

Без оглавник  
И без глава  
Да се фати патот  

Без возбуда  
И без тропот  
Преку мостот  
Со глужд ѕвезден  
Низ портата  
Да се влезе  
И зад неа  

Непожелен во целоста  
Кајшто глуво сè е  
Самиот сум  
И сфера и дно  
Заградено небо  
Од воздух течен  
Пред точката - бездна  
Копје 
Што се тресе  

И пак слушам  
Ме проѕива гласот: 
Без оглавник  
И без глава  
Да се фати патот",Молитвен Есеј
Бранко Цветкоски,,SAECULUM,ЈАВКА,"ЈАВКА 

Онаа ледина под дабот  
Што ме гледа  
По патишта што ме следи  
И демне 
Оној огон меѓу желади  
Што виши 
 
Сè со мене пладнува  
Сè со менедише",Молитвен Есеј
Бранко Цветкоски,,SAECULUM,СЕВЕРНА КВАЧКА,"СЕВЕРНА КВАЧКА 

Со ноќта го менува видот  
Над нашиот дом  
Северната квачка 
 
Со склопени очи  
Станувам на полноќ  
Да пометам  
Да зачистам  
И го стискам клучот  
Од амбарот  
Од јачменот што грее 
 
Пред новиот ден  
Од балконот слегува  
И писнува со црвен јазик  
Размавнато крило 
 
Во дворот премрзнато сè е",Молитвен Есеј
Бранко Цветкоски,,SAECULUM,БОГИНКИ,"БОГИНКИ 

Вечерен дожд вали  
Слегува 'рѓа од ридовите  
Од козјите уши  
Од карпите 
Ѕвечат зелени гласници  
Земната мора  
Се враќа во своето море 
 
Измиени  
Излегуваат  
Планините стројни  
Со чекор лесен 
Се спуштаат во визбите на вулканите  
Трпне големото око  
Во крепоста ноќна  
Се затвора 
 
Црн мрак  
Црна виделина 
Го осветлува средиштето на светот",Молитвен Есеј
Бранко Цветкоски,,SAECULUM,ГЛАСНИК,"ГЛАСНИК 

Сè уште не пристига ликот  
Немилосрдниот запис  
Кус 
Само гласот прекутрупа 
Низ времето 
Гази 
Како по ноти прескокнува  
На тешкиот тон  
Му бега 
На зборот – јасник 
 
Сè уште не пристига 
Окото 
Образот 
Копитото 
И оној стивнат од 
Зад гривата што чека 
Вкопан 
 
Недоспан тогаш ќе тргнам  
Од името  
Ќе излезам  
Ќе заклучам 
И ќе знам од кого си испратен  
Незапишан стиху мој",Молитвен Есеј
Бранко Цветкоски,,SAECULUM,ДЕНОТ ШТО ЗАВЛЕКУВА,"ДЕНОТ ШТО ЗАВЛЕКУВА 

Со каков знак  
Со каков насет и видение  
Ќе нè подготви  
Да го пречекаме  
Денот што завлекува 
 
Или можеби ништо  
Предвестено  
Да биде  
Нема 
 
На ветрушки лесни  
Ќе јавне  
Ќе си замине  
Нашата прокудена мисла  
Да стражари  
Покрај сртот висок 
 
Во домот бездетен  
И во камарката  
Отворено барем нека биде  
За слач  
За трње 
За внуците од некое неовдешно семе",Молитвен Есеј
Бранко Цветкоски,,SAECULUM,ЅАЕСULUM,"ЅАЕСULUM 

Сè е исто под дрвото: 
 
Жената спие  
Дечињата сонуваат  
Големи зелени топки 
 
В зори пак ќе отклучиме  
Оти сме запишани  
Во книгата на животот  
И нема сами да го пуштиме  
Змевот 
Кон височините  
 
Дојди!",Молитвен Есеј
Бранко Цветкоски,,РЕКАМ,РЕКАМ,"РЕКАМ 

Од реката низок тон  
Излезен од мрестот  
Се качува во света гора  
Во роса намовната плови  
Во устата се свалува  
Одрон  
Рекам 
Сина гргорлива сол  
Рекам 
Резе преклопено на устијата 
 
И ви реков за песната еднаш:  
Со молеж не доаѓа  
Ниту со милост  
И жестокост 
 
Во длабока речна дума лежи 
Под јазикот на водата 
И не варди 
Од нарачан 
Од поарчен збор 
Рекамот 
Синот нејзин 
 
И не отвора секогаш тој 
 

=================================================================",Молитвен Есеј
Блаже Конески,,,ЗОВ,"ЗОВ

Ах овој есенски ден
со сонце позлатен!

Излези, излези брзо
заедно да проскитаме,
исти луѓе да видиме,
со иста смеа да итаме.

Срцево ми е денеска
детенце неповиено
од светлина опиено,
од овој есенски ден
со сонце позлатен!",Земјата и Љубовта
Блаже Конески,,,ПРОЛЕТ,"ПРОЛЕТ

Ноќеска слушав песна
далечен топол глас,
утрово сонце ме бакна,
затоа весел сум јас.

Очиве ми се смеат,
како да не бидам луд!?
Од поле децата првпат
донесле врбов цут.

Како да не сетам мака
за твојот поглед и рака!

Спомни ме и ти мене
в срмена пролет и драга –
навечер кога со пупки
се реди твојата снага.",Земјата и Љубовта
Блаже Конески,,,РАМНИНА,"РАМНИНА

Ој рамнино рано наутро расонета!
Истај го превезот,
замаглицата на шипје напласти ја,
да гледам како те галат полека
ко дланки сенките од облаците.
Би сакал душава по тебе
килим да ја постелам,
би сакал срцево коњ ’рзак да биде,
по тебе раван да оди,
во правје да се прпела.
Ех таго моја!
Се шириш пред мене како жена настрвена
со очи светнати, колкови престегнати,
жена изгорена,
само не за мене, само не за мене!",Земјата и Љубовта
Блаже Конески,,,ПРИСПИВНА,"ПРИСПИВНА

Кој ли ќе те гушне
со рацете мали
и со златна коса
саноќ да те гали?
Кој сребрена песна
на сон ќе ти пее:
„Надвор ветре дува,
месечина грее.
Надвор лисје шуми,
ројот ѕвезден бега.
Јас те сакам многу,
мој си, мој си сега.
Надвор роса роси
и зокумон спие.
Спи ми, спи ми, сонот
убав нека ти е“.",Земјата и Љубовта
Блаже Конески,,,ОЧАЈ,"ОЧАЈ

Жежок, потен ден се свиткал
и како сач се склопил,
до небо денот се усвитил –
облаците ги стопил.

Сите модри ридје наоколу
сонцето ги избриша.
Се слуша само тешко, полека
пламен кога ќе издишат.

Ништо арно мене сега
што било не ми текнува –
мислата далеку некаде бега,
споменот часум секнува.

Да нема еден човек на светов
од срце да ми е мил!
Колку пепелав, колку клет
животот мој ти бил.

Жежок, потен ден се свиткал,
над куќите се склопил,
до небо денот се усвитил,
облаците ги стопил.",Земјата и Љубовта
Блаже Конески,,,МОЛИТВА,"МОЛИТВА

Девојче занесен што му се молам,
мртвите вечери што ми го знâт,
о колку слатка шедбата беше
со него далеку по темен пат.

А сега болен јас му се молам
на ликот в сништа што ми се вкрал,
веселба јасна, веселба јасна
ил црна мака да би ми дал.

Ил црна мака, само да ѕуни
музика в срце, в бескраен шир.
... Но место песна влегува в срце
некаков смрзнат, безвучен мир.

И ти се губиш печална, зашто
угасна љубов во крвав свет.
Наутро болен од сон ме буди
гарванско јато во стрвен лет.",Земјата и Љубовта
Блаже Конески,,,ШУМ,"ШУМ

Почини, немирна душо,
не блуди в приквечер бледна,
во есенска.
Листот е попаднат веќе,
и ако шум се слуша,
шум е од тага една,
од есенска.",Земјата и Љубовта
Блаже Конески,,,ЕСЕНСКО УТРО,"ЕСЕНСКО УТРО

Урнати селски гробишта,
ни крст – само влажни камари,
и над нив круша горничка
– на ветрот распната –
плаче со сите тајни дамари.
Темно и кално.
По штура скрка магли газат.
Зад нив
цапалки
вода наполнети
тунат во црвеницата.",Земјата и Љубовта
Блаже Конески,,Посветена на Н. Ваpцаров,СМРТНА ПЕСНА,"СМРТНА ПЕСНА

Посветена на Н. Ваpцаров

Да те изнесат надвор
во стресен, истинат мрак –
дош тура засилен надвор
и нешто шуми надвор
во стресен, истинат мрак.

Мирно да поминеш сам
пред окрвавено зло,
ако си спомниш нешто
веднаш забóрај го.

Умира секој вик
нечуен в темнина
и твојот смртен вик
нечуен загина.",Земјата и Љубовта
Блаже Конески,,,ПОЛНОЌ,"ПОЛНОЌ

Загубен жерав в бескраен мрак,
– в бескрај се гласи самотен вик,
самотен вик –
од ветрот скршен, пред мразни зори,
уморни крилја тој ќе склопи
и ќе доврши незнаен пат.
В бескрај се гласи самотен вик
над мртов град,
самотен вик...
О дали има будно срце
тагата само, и ништо друго,
бескраен само да сети јад –
над мразно поле низ темница
пискот на сама, ранета птица?",Земјата и Љубовта
Блаже Конески,,,СОН,"СОН

Јас сакам да те знам
проѕирна, далечна, мила:
од коприна те ткам,
од јасна ѕвездена свила.

И ти во искреста игра
со виор и сињак, сен и светлина
минеш низ приказен крај,
ти бледо чедо месечинско
минеш низ приказен крај,
и како далечен, и како трепетен,
како радосен ѕвон
ѕуниш во мојот сон.

Јас сакам да те знам
проѕирна, далечна, мила:
од коприна те ткам,
од јасна ѕвездена свила.",Земјата и Љубовта
Блаже Конески,,,ПЕСНА ЗА МАСЛИНКИТЕ,"ПЕСНА ЗА МАСЛИНКИТЕ

Си тече реката –
никому не му е жал
дека општината ги исече маслинките
над вода молкум наведени.

Јас помнам зора:
беше тиок час
кога човек чудно нешто чека
– оздрави ме, зоро рујна! –
и пак
со задуман болскот секнаа ѕвездите горе,
далечно сè ми стана,
светлина, мрак.
Само маслинките тогаш
сами над смирна река
шумеа утеха мека.",Земјата и Љубовта
Блаже Конески,,,ПРОШТАЛНА ПЕСНА,"ПРОШТАЛНА ПЕСНА

Јужи...
И слушаш забрзан шепот
топол и благ,
пролетни водје, црни водје
шумолат в мрак
и капат стреи немирна песна:
тике-так!

Пролетни водје, црни водје
шепотат тажен разговор:
„Сиротно лудо, многу ќе пати!
Утре ќе тргне в далечен крај,
другиден бездриѓан стројник ќе прати
срцето таа ќе му го дај...“
Слушаш – шумолат водје в мрак
и капат стреи проштална песна:
тике-так!",Земјата и Љубовта
Блаже Конески,,,МОЛИТВА,"МОЛИТВА

Да појдеш ноќе в шума
од сите утајум тајно,
на тиха полноќ да втасаш
до едно место знајно.

Ставити трепетни борје
до небо таму се вишат,
тревите околу бујно
опоен омав дишат.

Нема да истрпи веќе
срце што лудува силно,
со викум ти ќе се фрлиш
на земи диво и вилно.

Земјо, радост ѝ треба
на една младешка снага.
Лекуј ме, лекуј, земјо,
од немир темен и тага!",Земјата и Љубовта
Блаже Конески,,,ЗИМЕН ДЕН,"ЗИМЕН ДЕН

Бели се тие чорбаџиски дворје,
див костен во двор се наведува.
Од соба в соба шетка мека жена,
низ прозорец погледува.

Сонченце зимно! Јас во светлината
на зимен ден потонувам
и долго, долго за ноќ раскината,
за меко зборење сонувам.",Земјата и Љубовта
Блаже Конески,,,ВРАЌАЊЕ,"ВРАЌАЊЕ

Се поврати човек во родниот град
по многу време и мака.
Што оставил еднаш тој не најде пак,
тој не најде ништо
да мрази и сака.

И прошета дента по сокаци сам
со надеж за веселба бујна.
И прошета дента, а штом падна мрак,
тој застана мрачен
крај реката струјна.

А пееше долу брзотечен бран
за нешто што неврат го гони,
и човекот сети во душата жал,
му дојде да вика
и солзи да рони.",Земјата и Љубовта
Блаже Конески,,,ПЕСНА,"ПЕСНА

О пеј ми, пеј ми!
Каква песна!
За едно пее
за друго збори:
„Сè што си рекол,
сè што си сторил,
случајно не е,
простено не е.“",Земјата и Љубовта
Блаже Конески,,,БУРА,"БУРА

Колку ненадно иде бурата.
В поле се мрачи, разлава ветар буен.
Демнеме. Сега прва молна ќе светне,
во нас ќе запали силен гнев.
Грмовни тонови, груби, искинати,
и настрвени како душите што ни се
дека во крвје тонеме.
А дали ќе можеш и тивка песна да зачуеш,
како цвет на гради стиснат,
сон, оти смевнато девојче ќе видиш,
како човечкото во тебе да плаче –
дали ќе можеш?",Земјата и Љубовта
Блаже Конески,,,ПУСТИНА,"ПУСТИНА

Пустина студена, таа што ми ветува?
Ни сонце таму нема ни темница.
И само безгласен ветер прелетува –
глува изѕемница!

Животе, таков дар не дарувај ме,
само не тишина, само не тишина!
Не тврда немош и скаменување
во глува вишина!",Земјата и Љубовта
Блаже Конески,,,ПЕСНА,"ПЕСНА

Да лажеш не е можно,
те мори вистина бесна –
срамот и тагата своја
скриј ја во нејасна песна.
И ако кажуваш тогаш
за пусти вечерни села
– два воза во здивен трк
како се сретиле в мрак –
и ако кажуваш тогаш
за крвав месечев изгрев
над темен планински врв
за црвен зрак,
во чудна сказна се слуша
тага на ранета душа.
Да лажеш не е можно,
те мори вистина бесна –
срамот и тагата своја
скриј ја во нејасна песна.",Земјата и Љубовта
Блаже Конески,,,В КРЧМА,"В КРЧМА

1.
Вино што трпко сјае,
зад мене маглен пат –
и глас со ужас таен
што пее зарипнат.

2.
Засвире виолината,
низ крчма залипан тон –
и плаче горко тишината
небаре дете во сон.",Земјата и Љубовта
Блаже Конески,,,ПЕСНА,"ПЕСНА

Кај се дните кога песна
ме крилеше толку пати?
Тие нема да се вратат
но песната ќе се врати.

Не сум сива, прашна душа
што се свила и што трае.
Сакам љубов да ме носи,
во срцево – песна да е
.
Во срцево песна да е,
како пламен да ме гори.
Со збор страшен меѓу двајца
таа мене да ми збори.",Земјата и Љубовта
Блаже Конески,,,СЛУЖБА,"СЛУЖБА

Ме дарува младоста луда
да живеам со тебе ведно.
Јас не барам од тебе чуда,
те молам само за едно.

Милозлива повеќе биди,
не руши ја нужната дружба.
Со малку сум доволен, види,
зар тешка е оваа служба!",Земјата и Љубовта
Блаже Конески,,,СПОМЕН ЗА СЛАВЕЈ,"СПОМЕН ЗА СЛАВЕЈ

Тој час мој заден спомен да би бидел –
јас тебе, вишен Славеј, би те видел
и оној килим по рудини твои
со златест прелив на илјади бои;
би спомнил како со трепет сум пазел
по таа убост леко да би газел.
На цветна лака се намерив скоро;
не цвеќе било – девојчинско оро,
не цвеќе било – малесорки вити,
со нивна лика гора лика кити.
Тој час мој заден поглед да би бидел,
во сиња магла Струга би ја видел;
од врвот вишен, пред неврат да фатам,
о езеро, јас поздрав ќе ти пратам.",Земјата и Љубовта
Блаже Конески,,,БДЕЕЊЕ,"БДЕЕЊЕ

Мртвило. Синот го нема.
Чувај го, боже, од лошо!
Веќе да згасне се спрема
ламбата кутра во ќошот.

И подзамижува бледа.
Поблизу сенка се мотка.
Мајката молкум ја гледа
нејната насмевка кротка.

Во овој поглед што гасне
полека, меко од сонот,
в зеница морна а јасна
очите мајчини тонат.

И часум сета ја грее
некаква утеха жална,
како да овдека не е,
некаде в далнина дална.

Како да стравот го снема,
маката слабее, мине.
Излези надвор во тремот,
срети го, речи му: сине!

Заспива таа. Без укор
тоне во тишина мека.
Но надвор изгрме пукот,
стресена од сон се штрека.

Сурова година страдна.
Рацете врзани назад.
Кој ли во ноќва падна?
Туѓинци градов го газат.",Земјата и Љубовта
Блаже Конески,,,ЉУБОВ,"ЉУБОВ

Не иди зашто жалосна би била,
и колку да те копнеам – се ледам.
Што младоста во темен неврат скрила
ме влече назад со измамна сила
но зар со подбив тоа да го гледам!
Сум сакал, сега цибрина ме свила,
не иди, љубов, жалосна би била.",Земјата и Љубовта
Блаже Конески,,ЗА НЕПОЗНАТАТА,ЗА НЕПОЗНАТАТА - СПОМЕН,"СПОМЕН
Не да те гонам како итра срна,
не како галаба в рака да те земам –
јас ќе те кријам во моево срце
како во гнездо ластовица скрита,
јас ќе те чувам како таен спомен
со ужас дека те заборавам.",Земјата и Љубовта
Блаже Конески,,ЗА НЕПОЗНАТАТА,ЗА НЕПОЗНАТАТА - РАЗДЕЛЕНОСТ,"РАЗДЕЛЕНОСТ

Тој повев тих и плавен на шалот,
тој блескот црн и мигновен в очи,
но сепак таа разделеност крајна,
ах сепак таа случајност на сето –
па зошто трешти црна веда в срце
како во глуждот на самотен даб?",Земјата и Љубовта
Блаже Конески,,ЗА НЕПОЗНАТАТА,ЗА НЕПОЗНАТАТА - ТРЕПЕТ,"ТРЕПЕТ
Те молам запри, не пристапуј близу,
ме граба веднаш сепобеден ужас
и колку да се твојте стапки леки,
јас страдам – божем на срце ми газиш
О тоа пат е на тага и есен
што рони лисја како тихи солзи,
и дека уште прва љубов немам,
те молам запри, не пристапуј близу",Земјата и Љубовта
Блаже Конески,,ЗА НЕПОЗНАТАТА,ЗА НЕПОЗНАТАТА  - БЕГСТВО,"БЕГСТВО

Кај што си ти – ми нема среќа,
сум темно жеден да те гледам,
сум горко морен да те следам.
О таа штура, штура близост!
Јас минам низ град, лутам в поле,
јас барам тивко и скришно место.
Но таму стои трепетлика
со молскав трепет на твојте плеќи,
пак пред тебе сум јас темно морен,
сум пред тебе – ми нема среќа.",Земјата и Љубовта
Блаже Конески,,ЗА НЕПОЗНАТАТА,ЗА НЕПОЗНАТАТА - ЖЕД,"ЖЕД

А како мреам кога те гледам,
не знае никој, ниту ќе знае.
Тоа е подла жед – ќе речеш.
Тоа е потез на жедна рака
до ѕвезден предел – јас ќе речам.",Земјата и Љубовта
Блаже Конески,,ЗА НЕПОЗНАТАТА,ЗА НЕПОЗНАТАТА - ГРАБЕЖ,"ГРАБЕЖ

Да можев да те грабнам како змев
со силни вилни ветришта и мрак,
па макар колку омразен и грд
и свесен дека пак презрен ќе бидам,
но барем сиот опиен за час
од силата на таков грабеж див.",Земјата и Љубовта
Блаже Конески,,,ЛИК,"ЛИК

Достапни ми се ликовите машки
од кои тврдост и суровост бие,
достапни ми се и муцките врашки
со сета гроза што ја носат тие,
достапни ми се – ги гледам со смешка,
но твојот лик е неизвесност тешка.",Земјата и Љубовта
Блаже Конески,,,УСПИВАЊЕ НА БОЛНО ДЕТЕ,"УСПИВАЊЕ НА БОЛНО ДЕТЕ

Заспи ми, мило, смири се веќе,
болно си, мое сине.
На сон ќе видиш јагне и цвеќе,
болката на сон ќе мине.
„Мајчице, саноќ над мене биди,
чувај ме, страшно ми е:
на пајажинана онаму види
жолт пајак крв што пие!“
Не, сине, тоа месецот грее
и ѕвезди в небесни страни.
Не бој се, мајка саноќ ќе бдее,
нани ми, нанкај, нани.",Земјата и Љубовта
Блаже Конески,,,’РЖ,"’РЖ

Нужна спокојност на подведени старици
и помиреност со судбината.
Некаков говор тих, едноличен, скржав,
зборови сосем секидневни
шепотени од суви усни.
Но кога ветрот ќе задува:
потресување со главите,
нескладно мавтање со рацете,
и некаква песна длабинска, молитвена,
тажна како музика
во летна пладнина – на селска станица.",Земјата и Љубовта
Блаже Конески,,,ПЧЕНИЦА,"ПЧЕНИЦА

Смела исправеност на девојки
кои не се плашат од своите гради.
Модри цвеќиња им се в коса,
рацете силно стиснати до снагата,
а сепак прстите мислено жедно испружени
за прв допир.
Ах, тоа е хор девојчински –
до меѓата на сцената се наднесува,
како сладок талас да нè обгрне чекаме,
но само звуците нè грабаат на една силна песна,
што одушевува, и веднаш нажалува.",Земјата и Љубовта
Блаже Конески,,,МАК,"МАК

Ова е прво одделение од девојченца
на мајски излет излезени в поле.
Тие се држат уште за рака,
бели пеперуги на главички им паднале,
само на едно – црвена,
па сите за да ја видат
на прсти се поткреваат.
Трепетат, трепетат, трепетат пеперужни крилца
од момирокот на сонцето,
блискотно се разлетуваат
и пак се збираат во дечинско оро
со песна проѕирна, ѕвечлива, ѕунлива.
А учителката?
Таа е тополче:
малку понастрана сама на ледината,
далеку некаде се загледала,
сета намовнува од лекиот ветар.",Земјата и Љубовта
Блаже Конески,,,ЈАГОТКИ,"ЈАГОТКИ

Ние сме црвени усни на земјата,
румени нејзини целиви!
Фрли се диво на неа,
бацуј ја, бацуј, бацувај,
дури не сетиш при засенет поглед
дека е целата до тебе стегната
и сладосно издишува.",Земјата и Љубовта
Блаже Конески,,,ПРОЛЕТНА ВЕЧЕР,"ПРОЛЕТНА ВЕЧЕР

Во десет навечер,
во час необичен
се споулавија сите скопски петли:
танчат гаќерите,
јачат бандерите,
од мрачни дворови пискоти летаат
накај небесата светли.
Еј, сè разбудија!
Во градов најглавен
– по пропис ли, по ред ли? –
од кај се изнајде олкава чудија
бедни едноженци петли.

Аа, сега ми е јасно
што кикиригаат страсно!

Во дворот небесен,
далечен, чудесен,
излегла кокошка златна
сета се прелива,
шета горделива
по сињи свилени платна.
Со златни зрна се храни
во тие небесни страни.

Еј, кикиригу!
Еј, кикиригу!
Јачи насекаде тука
машката ука и бука –
дални се небата светли,
жални се скопските петли.",Земјата и Љубовта
Блаже Конески,,,КУМАНОВСКИОТ ПРЕВОЈ,"КУМАНОВСКИОТ ПРЕВОЈ

Кога в Скопско пченицата трае
и ’ржта молчи во надгробна тага,
овде е едно брановито море,
ширина плавна и пучинска песна;
душата – долу таговна и млака –
овде се дипли сè талас по талас
ко што се диплат тие шумни житја
пеејќи: пливај, пливај, пливај еј!",Земјата и Љубовта
Блаже Конески,,ПЕСНИ ЗА ФАУСТА - ПРОШЕТКА,ПРОШЕТКА,"ПРОШЕТКА

Да, ова не е само мисла
а роса, пчели, небо – спас!
Но, Фаусте, ти доста шета,
ај назад веќе. Имаш час.",Земјата и Љубовта
Блаже Конески,,ПЕСНИ ЗА ФАУСТА -  ИСКУШУВАЊЕ,ИСКУШУВАЊЕ,"ИСКУШАВАЊЕ

– Сакаш ли небо од црни очи,
кажи, јас можам сè да сторам.
– Пушти ме, враже, јас треба сега
за јат, јери и јер да зборам.",Земјата и Љубовта
Блаже Конески,,ПЕСНИ ЗА ФАУСТА - ЧЕКАЊЕ,ЧЕКАЊЕ,"ЧЕКАЊЕ

Пак пролет. Вечер. Улица пуста.
Ти чекаш веќе десет лета.
Но нема, нема, нема, нема,
нема да мине Маргарета.",Земјата и Љубовта
Блаже Конески,,,НАВРЕДИ,"НАВРЕДИ

Кога би можел да ги изумам
трите навреди во мојот живот –
ох колку лесно би живеел тогаш!
Но тие тука се, присутни везден,
но тие живи се – будни и в соне,
и тие низ себе сè пречистуваат
со привкус горчливо-тих.",Земјата и Љубовта
Блаже Конески,,,МАТУРАНТИ,"МАТУРАНТИ

Кај се тие испрчени гради,
кај е оној смел и широк чекор,
кај сте нади, кај сте слатки Нади,
зар да трае само горчлив прекор?

Кај е оној поглед жив што гори
како в мрака огневита трага,
кај сте зори, сонувани Зори,
зар да трае само скришна тага?

Нова младост нашата ја втори,
матуранти пак во паркот учат,
а навечер викот им се ори,
низ корзото како река бучат.

Пак го гледам оној широк чекор
во идноста напред: ура! ура!
Лептир-машни, вас чудо ве чека!
Ах да не е оваа матура!",Земјата и Љубовта
Блаже Конески,,,ИКОНА,"ИКОНА

Ти немај зазор од мојве очи
кога те следат со тажна верност:
тие се скромни зографи само
тие се мајстори кротки од Гари
во чудно дело внесени сосем:
тие ти коват позлатен опков
околу твојата света лика.",Земјата и Љубовта
Блаже Конески,,,ГУГУЧКА,"ГУГУЧКА

Гугучке
страсно грлено зборување,
Гугучке
преграб црн околу вратот,
Гугучке
жедост за крилато милување,
Гугучке
жал за милиот и братот.",Земјата и Љубовта
Блаже Конески,,,АНГЕЛОТ НА СВЕТА СОФИЈА,"АНГЕЛОТ НА СВЕТА СОФИЈА

Ти којшто толку време мина
под малтерот на ѕидот мрачен,
пак слободен си в простор зрачен
– о сине тих на мисла сина –
со живот пак ти гори видот
и зори како небо ѕидот.
Но таа лика што се крие
под малтерот на мојте гради
и – утеха од дните млади –
по убост како сестра ти е,
не, нема мајстор да ја спаси,
со мојот живот ќе се згаси.",Земјата и Љубовта
Блаже Конески,,,КАЛЕМЕГДАН,"КАЛЕМЕГДАН

Го сакам ова место покрај Сава
во час на самрак, на стаена врева.
Ко водјето на таа речна става
и мојот дух со спокојство се слева.

Од Калемéгдан сум слегувал често
по скалите под стари влажни сводје
до ова мирно предвечерно место,
до шепотот на тие тихи водје.

Но колку време, какво време мина
од дните кога овде сам сум шетал!
Си текла, реко, в далечина сина
и една младост текла без да се сетам.

И еве пак во самрак сега идам
на брегот речен по патека знајна;
ме сили нешто сè потих да бидам
ко човек којшто наслушува тајна.

Сè потихо се гласи стапка сека
и како бран се слева мојот живот
со ритамот на таа ширна река,
на таа мирна приквечер со здивот.

И јас сум само бран што леко тече,
се плиска, шуми, се смирува, трае,
и макар мрачен неврат да го влече,
но сушноста тој сепак си ја знае.

Јас течам, течам... И своите стапки
јас сам ги слушам на брег како в соне,
јас бран сум студен од гушнати капки
и тонам како песната што тоне.

И покорен на таа плавна песна
се кревам горе па брегот го љубам.
О време, сето брановитост свесна,
зар зеде нешто и зар нешто губам?

Не! Тие стапки во приквечер јасна
ги слушам веќе една вечност цела
и не велам: ти пусто, младост, згасна
а – ти си уште жива, младост! – велам.

И само жалам дека немам спомен
што појарко во свеста да те роди
од овој ритам на стапките, ломен,
од шепотот на тие тихи води.",Земјата и Љубовта
Блаже Конески,,,СКОПЈЕ,"СКОПЈЕ

Ти што ќе стоиш на Газибаба,
потомче – чуј:
одовде и јас Скопје сум го гледал,
а денот беше пролетен, од тие
кога во меко единство се плетат
свежите линии на крововите
и сека топола е – зелен водоскок.
Со поглед малце премрежен сум бил
(одошто – молчам)
но видовит и јасен.
И знај:
јас сетив дека овој повик мој
е најсмел заграб во иднината,
со твојот дух е преграб, јас би рекол,
и како остра секавица сече
век по век тој,
и вика, клика, рика:
Мисли на мене!
=================================================================",Земјата и Љубовта
Блаже Конески,,,ВЕЗИЛКА,"ВЕЗИЛКА
1.
Везилке, кажи како да се роди
проста и строга македонска песна
од ова срце што со себе води
разговор ноќен во тревога бесна?

– Два конца парај од срцето, драги,
едниот црн е, а другиот црвен,
едниот буди морничави таги,
другиот копнеж и светол и стрвен.

Па со нив вези еднолична низа,
песна од копнеж и песна од мака,
ко јас што везам на ленена риза
ракав за бела невестинска рака.

Судбинско нешто се плело за века
од двете нишки, два созвучни збора,
едната буди темница што штрека,
другата буди вкрвавена зора.

2.
Везилке, крени наведена лика,
погледај в небо во претпладне златно:
се шари таму и чудесно блика
твојата везба на синото платно

За тебе нема ни вечерен запад,
ти – морно око на трепетна срна.
Две бои таму ти горат и капат,
две шарки твои – црвена и црна.

Зар не се плашиш од јаркоста нивна,
и најмил спомен дека ќе ти згасат?
Зошто се губиш, ти строга, ти дивна,
дните ти минат, прокоби се гласат.

– И најмил спомен што в душа ми блесна
се гаси од нив ко цвеќе без боја.
Но ти што ловиш звук на чудна песна,
ти си ја кажа судбината своја.",Земјата и Љубовта
Блаже Конески,,ГРИГОР ПРЛИЧЕВ - НОЖ,НОЖ,"1. НОЖ

За ова срце сегде острат нож
а ножот веќе забоден е внатре –
и стига само да се засмеам,
ќе сетам веднаш колку длабоко
ме пронижал, со колку танки жилки
на остра болка в гради ’ртил тој.
И тогаш реско усетувам дека
сум избран – сета невола и тага
и сета ропска потиштеност грда
на еден народ да ја истрадам,
молчаливо и тврдо да ја носам.
И бележан со некој пален знак
јас треба да ја сетам цената
на секој подвиг што напред нè води,
дволичноста на сека победа.
О браќа, знајте – не само од подлост
жабурлива јас страдам, што ја газам, –
а тајна чува мојот мрачен молк.",Земјата и Љубовта
Блаже Конески,,ГРИГОР ПРЛИЧЕВ - ПАТНИК,ПАТНИК,"2. ПАТНИК

Јас, суров нервчик, еве гаснам веќе
и божем газам на мраморна плоча.
Црнице збогум, подгрбена мајко,
го надживе ти својот скрбен син,
и вие збогум, о петрински лозја,
со претчувство на ново трпко вино!

Но вие, штири, со кибарни куќи
во кои млачно мусандрите дишат,
баздриѓани, туѓ меѓу вас сум бил,
сум живеел во хмурна меланхолија.
Ве тревожев ко патник што на полноќ
застанува пред портите да клука.
Ме гоневте – рамнодушни и злобни –
а сега дури и гробјето ваши
пак ќе го гонат мојот суров гроб,
и вземи туѓ и притеснет ќе бидам
сè дур не дојде едно ново племе
што ќе ме сака и прослаува.",Земјата и Љубовта
Блаже Конески,,,СНЕГ,"СНЕГ

Завева белиот снег
неколку привични пата.
Долу пред мојата врата
гинат белокрили јата
тихо во спокој мек.

Белиот небесен снег
реди еднолична сказна,
дека е душава празна,
сама пред осуда мразна –
кажува белиот снег.

Шепоти: сам си, сам.
А јас се спремам назад,
нозеве пак да газат
патишта што се мразат –
до денот, што го знам.",Земјата и Љубовта
Блаже Конески,,,ЅВЕЗДИ,"ЅВЕЗДИ

Думам – вие еднаш ми зборевте нешто,
но не думам веќе што и како било,
и залудно да се присетувам сега –
сивило се свило, споменот го скрило.

Думам само – беше на полноќ во Раец,
чкртаа по патот кираџиски коли
и штуркаа, ѕвезди, еднолично штурци
со глас што се моли за тивнати боли.

О ѕвездено небо, мислев дека мој е
зборот како тајна што во мене ѕуни.
Но залудно да се присетувам сега –
зошто да ме буни звук на глуви струни?

Го паметам само тиквешкиот говор
на колари пеши крај чкрипливи коли,
само она тивко штуркање во Раец
и глас што се моли за далечни боли.",Земјата и Љубовта
Блаже Конески,,,РУЖА,"РУЖА

Ружо со лисје како меки усни,
ти цутена на полјанка, те следам,
те следам скришно, девојченце мое,
и само гледам, и само те гледам.

Ружо, јас сакам оној румен звук
што во тебе се таи да го слушнам,
ружо, јас сакам, и ќе дојдам вечер,
ќе дојдам вечер скришем да те гушнам.",Земјата и Љубовта
Блаже Конески,,,ЗАСПИВАЊЕ,"ЗАСПИВАЊЕ

Твоето чудно заспивање
телото уште дури ти гори,
твоето радосно заспивање
ме кори, ме кори!

Прости се твоите ноќни сништа,
љубов девојчински цела –
како да кинеш секоја вечер
од гранка јаболка зрела.

Но сошто јас да ти вратам?
Ме стега свирепа жедност.
Некаков копнеж за тихо прикажување
мрзне во устремена ледност.",Земјата и Љубовта
Блаже Конески,,,ВИЈ,"ВИЈ
Во свеста, како во полноќна црква,
те заклучив. И свеќи ко што бледат
на гасење, ти сега бледиш така,
а сите светци похотно те следат.
Ти тука си заточница за која
јас толку мошни заклинања правам,
и еве веќе настапува часот
и сешто гласи дека ќе се јавам.
Јас идам како оној грозен Виј,
со сиви очи, сиот земја жедна,
да, страшен сум, и дека нежност носам
во тврди грутки – затоа си бледна.
Се ближам како нежен Виј, но веќе
таинствена си повлекла ти црта,
и штом ќе стапам до пределот, остро
се руши понор и со карпи чкрта.
И сиот жеден, песок, јас се ронам
во таа пропаст, и сè веќе гасам.
Јас, Виј, во свеста те домамив мошно,
но, жеден, немам сила да те стасам.",Земјата и Љубовта
Блаже Конески,,,ГАЛЕБ,"ГАЛЕБ

Ти си, но толку далечно млада,
ти досудена како мака
од која во себе глуво се страда,
ти што ќе страдаш некогаш така.
Ако и душите да ни се демнат,
но нема тие да се сретнат,
нема да станат две вити крила
на галеб над море пролетно летнат.",Земјата и Љубовта
Блаже Конески,,,НЕЖНОСТ,"НЕЖНОСТ

Ти само, што ми идеш на сон,
од денот – в предел темно-мрежен
ти една само можеш да кажеш
колку сум тих, и дури нежен.

Иако сонот ми дал право
да сложам сенка на секо чело,
искрено кажи: дали сум те
навредил, еднаш, со какво дело?

Не! Силен, сепак сум се клонел
на власта своја да се решам, –
да не би да ме намразиш тајно,
да не ми идеш, ако ти згрешам.",Земјата и Љубовта
Блаже Конески,,,РАЗДЕЛБА,"РАЗДЕЛБА

Ми иде да те молам:
пристапи како тело,
да видам дека си жива,
не сенка, призрачје бело.

Но за да станеш чиста
тревожна слика на сонот,
сега ме оставаш сам со
прстите што ме ронат.

Да сфатам: оваа делба
вистина открива, значи –
не било, не е стварност
тоа што стварно ме мачи.",Земјата и Љубовта
Блаже Конески,,,ИГРАНКА,"ИГРАНКА

Неколку млади вити тела
што вредат колку вечност цела,
повелба тајно што се слуша
со темен звук се јави в душа,
во една кална ноќ ме гони
во која дождот капки рони,
во ноќта кална да се скитам
само да итам, итам, итам,
за прослава на крвта млада
да има некој и да страда.",Земјата и Љубовта
Блаже Конески,,,КОШМАР,"КОШМАР

Што тажно да заспиваш сам
по ноќ на желби и трескот.
Јас таа тага ја знам.
И зошто тогаш сиот баран блескот
и сета веселба барана?
И зошто, повеќе од тоа, благост
во погледот и зборот наш
за час макар дочарана?
Ах зошто, зошто?
Кога се враќаме
ти пак си студна.
Разочарана
се леди од тебе душава блудна.
Јас сум груб,
јас сум луд
од тој студ!
Не, нејќам јас да биде така.
Ме дави сува рака.
Јас страдам дека сум сам,
во кошмар дека се губам –
а сакам да љубам,
сакам да љубам!",Земјата и Љубовта
Блаже Конески,,,ПЕСНА,"ПЕСНА

Зошто дојдов сега кај што
сме минеле двата ние?

Црвен облак в небо запрел,
прва сенка в поле паѓа.

Мирно долу река дише,
тивко, тивко, тивја патот.

Дална моја, јас што сетив
чуден, мрачен мир ми дава.

Ти си како тивка песна
еден само што ја знае.

Зошто дојдов сега кај што
сме минеле двата ние?",Земјата и Љубовта
Блаже Конески,,,ТИШИНА,"ТИШИНА

Има нешто многу просто –
и тоа е тишина,
има нешто толку тихо –
вишина, ах вишина.

Легни спрема ова небо,
тони во височини,
склопи очи, склопи очи,
уморен си, почини.

Сека птица, сека птица
ќе го свие крилото.
Ти си сега толку мирен,
сам во зеленилото.

Зошто уште, зошто тоа
секидневно збивање?
Има нешто многу просто –
тоа е заспивање.",Земјата и Љубовта
Блаже Конески,,,ПРОЛЕТ,"ПРОЛЕТ

Се бистри матното око на небото,
сончната зеница се присенува.
Есенската седба на моите желби
под снегот, убога, зазеленува.",Земјата и Љубовта
Блаже Конески,,,ТАЈНА,"ТАЈНА

Откриј ми една твоја тајна
па макар колку мала и лесна,
јас ќе ја кријам во себе гробно –
дури не стане песна.",Земјата и Љубовта
Блаже Конески,,,ВРВ,"ВРВ

Еве на врвот се искачив. Сам.
Тука не ме следи око ничие.
И што? Јас во себе пак го шепотам
жалосниот сон на своето величие.",Земјата и Љубовта
Блаже Конески,,,СМЕА,"СМЕА

Ми секна смеата и жеден за неа
в далечина гинам врволица.
Грлово ми е некако станато
песочна суводолица.",Земјата и Љубовта
Блаже Конески,,,ЖРТВА,"ЖРТВА

О драги предмети, о мили луѓе,
си мислам напати – дај сè да срушам!
Но вие велите: жртвуј ја младоста,
вие ми велите – и јас ве слушам.",Земјата и Љубовта
Блаже Конески,,,КАФЕЗ,"КАФЕЗ

Триесет години. И што е сторено?
Триесет скршени врчки.
Детето во мене е затворено
во еден кафез од брчки.",Земјата и Љубовта
Блаже Конески,,,РЕКА,"РЕКА

По река нагоре! Водата шиба!
Но колку силна е мојава снага,
мускулот како ме слуша!
Низ река надолу сега се спуштам:
колку е спокојна, колку е блага
и колку плавна е мојава душа!",Земјата и Љубовта
Блаже Конески,,,ЗДРАВИЦА,"ЗДРАВИЦА

Нашите чаши се целиваат,
во нив црвеното вино се смее.
Другари, дали сте и вие искрени
како тој усмев што искресто тлее?
Јас имам една желба потајница,
за неа сега си помислувам –
проклето срцево ако ваше не е!",Земјата и Љубовта
Блаже Конески,,,ОД ВОЗОТ,"ОД ВОЗОТ

Ене го крајот во возбуда сина.
Таму детинството мое ми мина.
Плачат оние планини за мене!

Под нив, на падина, се приѕира село.
Зар некој не мавта со шамиче бело?
Плачат оние планини за мене!

Возот одминува сè што ќе срете.
Си било онаму еднаш едно дете.
Плачат оние планини за мене!

Често мислата назад ме враќа.
Животот другаде негде ме праќа.
Плачат оние планини за мене!",Земјата и Љубовта
Блаже Конески,,,СТАРАТА,"СТАРАТА

Цел ден над роданот неми зборови реди.
Навечер со жените на порта седи.
Кротко темницата дише во сокачето.

Сите се прибрале. Настанува штама.
Таа ќе поседи уште малце сама.
Кротко темницата дише во сокачето.

Мракот пред очи се збра и се движи.
Слуша: како познат чекор да се ближи.
Кротко темницата дише во сокачето.

За овој час што до срце ја штрека,
секоја вечер таа чека, чека.
Кротко темницата дише во сокачето.

Најпосле се крева дома да влезе.
„Добровечер“, чкртнува на портата резе.
Кротко темницата дише во сокачето.",Земјата и Љубовта
Блаже Конески,,,ПОЧИНКА,"ПОЧИНКА

Есенва е мирна, просветлена сета.
Човек сака негде далеку да шета.
Убавино, ти ме заморуваш веќе.

Сè ќе минам кое со возбуда мами.
Има такви места каде што сме сами.
Убавино, ти ме заморуваш веќе.

Смирноста е мудра, страсноста е глупа.
Ќе седнам во паркот на некоја клупа.
Убавино, ти ме заморуваш веќе.

И долго ќе седам, со цигара в рака.
Вечерта што иде ќе ја чекам така.
Убавино, ти ме заморуваш веќе.",Земјата и Љубовта
Блаже Конески,,,УТРО,"УТРО

Утрински посетители на паркот,
треба да сте чудни луѓе вие,
треба нешто да ви недостасува!
Ах да го уловам извивот на пајажинана,
ах да го фатам трепетот на сонцето
на овој лист,
ах да го предусетам
летот на белата пеперуга!
Утрински посетители на паркот,
нели исто нешто помислуваме?",Земјата и Љубовта
Блаже Конески,,,ДАБ,"ДАБ

Се суши веќе овој древен даб
и бршлан нему повијат му треба
та сочна убост да му даде тој
и сладок скокот по тврдата кора;
а дабот ќе му даде висок раст
и дален поглед во долината
и ќе му дари заедничка смрт.",Земјата и Љубовта
Блаже Конески,,,СТЕБЛО,"СТЕБЛО

Паднатите лисја ги викаат
тие што уште,
уплашени од неизвесноста на падот,
трепетат на дрвото:
„Дојдете долу да си умреме,
побегнете од ветриштата
во приземна тишина.
Нека остане гол тој јагленосан скелет
да крши црни раце во просторот,
трупот нека му биде корито
за водите на дождот есенски.
А ние густо ќе го обиколиме,
да не може да го пречекори кругот
на своите жолто-златни спомени“.",Земјата и Љубовта
Блаже Конески,,,ЛАСТОВИЦИ,"ЛАСТОВИЦИ

В зори пискаат ластовиците
птици врз кои ноќта и денот се делат,
ние сме брзи совалки – пискаат –
што ткаеме нејасна преѓа на тајната
самракот ни е нашата стихија
и сè што е миговен допир на граница.
Водата со воздухот како ги порабуваме
сте нè гледале,
но нема в небо никаква трага од нашата работа.
Така пискаат ластовиците.",Земјата и Љубовта
Блаже Конески,,,ПЧЕЛАР,"ПЧЕЛАР

Кога ќе помислам дека сум можел
да станам пчелар во мојот живот,
дека пчеларството е мојата сушност:
сетувам мирис од матерка,
дочувам дален приспивен повик
дури од моето детинство селско,
како се кротат роени пчели
„мат-мат-матице!“
и живо ројот зоврен го гледам
кога се фаќа на маслинката
околу сиот позлатен од сонце.
Надежна моја пролетна песно!",Земјата и Љубовта
Блаже Конески,,,ЈАГЛЕН,"ЈАГЛЕН

Само да замижам –
тој веќе расте од подземноста,
безоки, црни, грижни старци
се исправуваат пред мене,
нивните чела со строги брчки
ми се внесуваат в лице,
ако ги стиснам посилно клепките –
црн, тој на карпи се трупа,
веќе ме надраснал,
ме поклопува,
крцкаво ме зглобува во себе,
и јас сум веќе
в подземен рудник
црна грутка што си шепоти:
можам да горам!",Земјата и Љубовта
Блаже Конески,,,ШТИП,"ШТИП

Два рида со сиви погледи,
стисната, студена усмевка.
Пладневна сувост на стените.
Не расправајте ми за оние стари куќи долу
што се ронат,
раскажете ми за една убава љубов
тука што поживеала.",Земјата и Љубовта
Блаже Конески,,,ДЕТЕ ЗАСПАНО КРАЈ ЕЗЕРО,"ДЕТЕ ЗАСПАНО КРАЈ ЕЗЕРО

Ти спиеш малечко
а езерото се замислило –
езерото ја подготвува твојата судбина.
Ти спиеш а тоа
со неусетно потплиснување ти влегува в душа
како во заливче со бели камчиња
во кое секое камче се гледа.
Ти спиеш
но и најситното негово набирање
како нишка води до оние гласни таласи
што еднаш ќе се родат, ќе заплачат
и ќе те понесат.
Спиј си детенце
езерото ја создава твојата душа
и мисли за твоите идни возбуди.",Земјата и Љубовта
Блаже Конески,,,БОЛЕН ДОЈЧИН,"БОЛЕН ДОЈЧИН

Кога бев преполн сила
што придојдува како матна речна глава,
кога се сетив вреден за мојот подвиг,
достоен за слава,
кога ми закрепна гласот за најдлабок збор,
раката за најтежок меч,
ногата за најверен ôд –
тогаш се сломив.
Паднав како црешово дрво од премногу род.

Една потсмешлива сенка ми ја издемна трагата,
како змија во гробно камарче се вовлече во свеста,
смеата ми ја урочи, ми ја зацрни тагата –
да се обѕирам подозриво, да думам да шестам.
Тогаш се сетив ситен и смешен и долен, –
се стопи снагата,
капнаа раце,
падна мечот,
паднав болен.

Болен лежам до девет години,
што искинав до девет постели.

Не ги чувствувам веќе своите зглобови,
јас сум расфрлан на тврда ледина
на пеколен пладневен присој,
јас сум раскостен коска од коска,
низ моите коски трева проникнало,
низ таа трева змии се ведат.

Јас копнеам гроб темен и студен –
нема крај без мојот подвиг суден.

Непозната жено, единствена на светот,
сестро и мајко моја, ти што си страдала многу,
ти што си сетила мака до вбигорување,
дојди, сестро златно,
збери ги моите мувлосани коски, не грози се,
состави ме,
повиј ме со триста лакти платно,
речи ми тих реч,
исправи ме,
научи ме пак да одам, мајко,
дај ми в рака меч –
да убијам Црна Арапина.

Да умрам.",Земјата и Љубовта
Блаже Конески,,,ПЕПЕЛАШКА,"ПЕПЕЛАШКА

Јас бев замислен прво во мечтите на едно селско
сираче
гонето од маштеа. Потурната Пепелашка.
Мајко моја, колку сме далеку, колку сме блиску!
Јас бев доен уште во рулче на нива под сенка
на брест,
на жетва под сенка на сноп.
Мајко моја, колку сме далеку, колку сме блиску!
Те носам како ти што си ме носела, тешка
и уште една ронка од нашиот селски воздух в гради
држам
– да ме боли.
Мајко моја, колку сме далеку, колку сме блиску.",Земјата и Љубовта
Блаже Конески,,,ЉУБОВ,"ЉУБОВ

Тие ми шибнаа суво копје в срце,
многу раце стискаа поздраво да го зацврстат.
После рекоа:
„Чекај да раззеленее!“",Земјата и Љубовта
Блаже Конески,,,ВОЛК,"ВОЛК

Пците неспокојно застригоа со ушите
и заквичеа.
’Ртките задраскаа со нокти
по мразот осветлен од месечината.
Негде наблизу подмолно гази
сенката на волкот на љубовта.
Некој свика:
Ујда-да-да, по него, држете го бре!
Зазбиван од гонењето, тој запре,
да земе здив.
Оддалеку се слуша неговото завивање:
Ау, ауу, аууу!
Тоа значи: пак ќе наминам.

Тоа е еден опис на обична ноќ
во смрзнатата шума на моето срце.",Земјата и Љубовта
Блаже Конески,,,ВЉУБЕНИ ДЕВОЈКИ,"ВЉУБЕНИ ДЕВОЈКИ

Тие имаат лице нежно осенчено,
како да паѓа на него сенка од проѕирни лисје,
и лицето неусетно се издолжува.
Тие имаат очи зголемени, замислени и влажни,
како да се плашат од секоја странична изненада.
Тие го наклонуваат така леко челото
да го допрат до усните на саканиот
што им се чинат тогаш како крилца од пеперуга
застаната на тревка – за миг пред да одлета –
а тревката се наклонува.
Тие ги стрелкаат тогаш в преграб рацете
очајнички смело, слепо и неминовно
како весла во разнишано море
пред кое неволно замижуваме.

Боже, дали вистина некогаш сум го доживеал тоа?",Земјата и Љубовта
Блаже Конески,,,УБАВИТЕ ЖЕНИ,"УБАВИТЕ ЖЕНИ

Убавите жени во мојот народ
тие брзо прецутувале
како цут од кајсија
како мајски јоргован.
О неправда!
Тие им припаѓале на неизбрани мажи,
нивните коси дење сплетени во прцлиња
ноќе распуштени по градите и колковите.
Нивниот постап на препелица
набрзо го сопинала унечка,
нивната младост поминувала
како мирис на липа што го одвева ветрот.
Набрзо тие седнувале на порта
со наведната глава и издадени коленици,
со нечујна издишка.
Убавите жени, несреќните жени
тие брзо прецутувале
како цут од кајсија
како мајски јоргован.",Земјата и Љубовта
Блаже Конески,,,РЕКИ,"РЕКИ

Ги пуштив реките да течат
дека се матни, дека мислат гласно,
и може негде некому да речат
што не сум знаел да изразам јасно.",Земјата и Љубовта
Блаже Конески,,,ТОРЕАДОР,"ТОРЕАДОР

Јас долго чекав еден добар збор,
да дојде некој што сиот ме сака.
Омразо, бику, доста твојот рог
со годиње го извивам со рака.
Сум морен веќе од тој натиск див,
и в жили тапа рамнодушност лази.
Омразо, бику, ако потклекнам –
сеедно, гази со копита, гази!",Земјата и Љубовта
Блаже Конески,,,УРНАТИНА,"УРНАТИНА

Урнатина.
Ѕид или камен?
Зелен мов во секоја длабнатина.
Жолт гуштер – домаќин стамен.
Сонце безразлично по урнатината.
Ете ја вистината.",Земјата и Љубовта
Блаже Конески,,,МРАЗ,"МРАЗ

Истината е собата.
Мраз.
Мразулци обата.
Како да не дишело тука дете.
Каква
студена способност
за омраза.",Земјата и Љубовта
Блаже Конески,,,ПОЛНОЌ,"ПОЛНОЌ

Клучот од ламбата чкрапнува,
безмилосна светлост ја мрзне собата.
Детето спие на креветче.
Куклата крај неговата главичка,
само таа ја гледа опасноста,
и крева очајно раце
занемена од страв.
Таа крева очајно раце,
иако на врата стои еден беспомошен човек,
со виновно спуштени раце
и со наведната глава,
иако тој иде да го баци детето.",Земјата и Љубовта
Блаже Конески,,,ПОСЛОВИЦА,"ПОСЛОВИЦА

Кога човек ќе загуби право на смеа
и право да биде умен
да дели правда
да се прави важен
и право дете и жена да сака,
тогаш –
му останува правото
да биде тажен
да умира од мака
да чемрее довек –
тој човек.",Земјата и Љубовта
Блаже Конески,,,ПРОШТАВАЊЕ ОД ПАРИЗ,"ПРОШТАВАЊЕ ОД ПАРИЗ

Преминав со дланка по грапавата кожа на ѕидот
и реков: Збогум, умирај пополека,
Ја допрев со рака оградата од паркот
и реков: Збогум, умирај пополека.
Ја погалив, како случајно, кадравата коса
на зелениката
и реков: Збогум, умирај пополека.
Ги кренав очите кон небото ослепително сино
и реков: Збогум, преминувај пополека,
јас ќе го зачувам твојот спомен.",Земјата и Љубовта
Блаже Конески,,,ДЕВСТВЕНИЦИ,"ДЕВСТВЕНИЦИ

Ни збор за глуждот што подмолно боли.
Сте минале, од љубов гладни, саме.
И една смртта ве запозна голи,
аскети преки – Гоце, Пере, Даме.

Ни еднаш рака на вашето раме
не се допре, што сакала да гушка,
а само сенка бесплотна од знаме
и само колан од студена пушка.

И само на сон сте земале прочка –
забрзани – до оној заден екот,
до оној куршум, в срце, како точка.

Не истина на сонот жедост врена,
не сетивте да стане дребен векот –
ни колку може да навреди жена.",Земјата и Љубовта
Блаже Конески,,,КОЛУМБО,"КОЛУМБО

Ја видов првпат таа земја в зори,
мечтаната – та очиве да пазат
прв одблесок на сини дални гори,
морничавост на бранови што лазат.

За ваму, ребрест, на веслата фатот
ме водеше, без бури да го сразат.
О убав беше в неизвесност патот,
а тажно беше враќањето назад.

И крајот уште потажен ќе бидел –
да мреам, земјо моја, робјаш гонет,
јас, што за простор жеден сум ти идел.

Во темнило и споменот ми тоне –
да не знам веќе дали сум те видел
или пак само сум те сонил в соне.",Земјата и Љубовта
Блаже Конески,,,ПОРТРЕТ,"ПОРТРЕТ

Под тие веѓи
под стреа –
потслон
мрак
сон
на сон смеа.

Тие веѓи
меѓи
на падот во понор
пат во подземни места

темно вретено на торнадо
од кое заоѓа свеста.",Земјата и Љубовта
Блаже Конески,,,ВОДНО,"ВОДНО

На една предесенска падинка, на Водно,
со благо сонце и со мирисна скритост,
тројца лежевме на грб, загледани во небото,
три одамнешни тела
што ја загубиле својата витост.

Топлината на земјата беше милосрдна
и не беа против нас багремите што венат, –
и она благо синило, сè поспокојно кон висината
и сè подалечно натаму,
го води погледот, и модри дамки го сенат.

И бевме веќе сосем во него, откинати
од тежеста што по земи нè влечка, –
следејќи в бескрај една виолетова нијанса
што ветува сè да распреде
за усмевнатата, предоживеана, мудрост дечка.

Но нишката стануваше сè потанка и безболно
се скина,
и ние бевме благо потурнати пред тајните двери,
оставени на милозливоста на сонцето предесенско
што разбира секого
и што со утеха цери.

Тогаш разменивме два-три обична збора
што враќаат кон земјата и звучат без мака.
И бевме задоволни што можеме да го потупаме
грбот на зрелата падинка
со рака.

А кога заслеговме, сонцето беше на заод,
и сите прозорци на градот под нас имаа пројаснети
зеници,
и, обнадежени, нашите чекори газеа леко
по патчето,
и бевме сигурни дека носиме добрина долу –
како некогаш кога бевме млади занесеници.",Земјата и Љубовта
Блаже Конески,,,ПЕСНА НА ЛОЗИТЕ ВО ЛОЗЈАТА НА ВОДНО,"ПЕСНА НА ЛОЗИТЕ ВО ЛОЗЈАТА НА ВОДНО

Ако молчиме немо во сончево пладне
кога е времето тихо и тревките траат,
тоа не е зашто жаламе секоја сама,
тоа е за да биде убаво.

Ако се нишаме од половина кога ветрот ќе задува,
и се наведуваме возбудени една кон друга,
тоа не е зашто ужас од корен нè полазува,
тоа е за да биде убаво.

Ако постиламе сенки на месечина
кога никого нема да нè изненади,
тоа не е за свитците посилно да светкаат,
тоа е за да биде убаво.

Ако сме покорни под рацете на лозјарите,
што ги кастрат нашите гранчиња и ги галат
ластарите,
тоа не е за да родиме грозје и вино,
тоа е за да биде убаво.

Чудни сме ние...
Кој почнал да нè разбира –
земјата му станува сè поблиска,
луѓето сè подалечни.
=================================================================",Земјата и Љубовта
Блаже Конески,,,ТЕШКОТО,"ТЕШКОТО
О тешкото! Сурли штом диво ќе писнат,
штом тапан ќе грмне со подземен екот –
во градиве зошто жал лута ме стиска,
во очиве зошто навирува река
и зошто ми иде да плачам ко дете,
да превијам раце, да прекријам лик –
та гризам јас усни, стегам срце клето,
да не пушти вик.

О тешкото! Старци излегуват еве,
на чело им мисла, во очи им влага
и првиот чекор по меката трева
е мирен и бавен, со здржана тага.
Но ’рзнува тапан и писок се крева
и молнија светнува во секој глед,
и напред се пушта, се стрелка, се слева
стегнатиот ред.

До старците момци се фаќаат скокум;
не издржа срце – сив сокол во клетка,
не издржа пламен жив потулен в око,
не издржа младост што сака да летне!
Се залула оро! Се заврте земја,
и чиниш – се корне стресениот век,
и околу трпнат ридиштата темни
и враќаат ек.

И божем се врасло кипнатово оро
со исконска сила за земјава наша
и во него шуми на реките зборот,
и во него рика див ветер и страшен
и во него шепнат узреани житја
и вечерен мирис се разлева тих,
и земјата дише во пролетна ситост
со запален здив.

И душата, чиниш, на родот мој мачен
во тешково оро се уткала сета –
век по век што трупал сè попуст и мрачен
од крвава болка, од робија клета,
век по век што нижел од корава мисла
за радосна челад, за слободен свет,
од песна – за љубов што гине со пискот
ко жерав во лет.

О тешкото! Кога во молк да те гледам,
на очиве магла ми напаѓа сура,
и одеднаш – в бескрај се растега редот
и ридја се губат в пустелија штура –
и еве кај иде од маглата матна
сè сенка до сенка, сè еден до друг –
во бескрајно оро син оди по татка,
по деда си – внук.

Времињата мрачни се нивното поле,
и нивната свирка – на прангите ѕвекот,
а главите им се наведени доле,
и покроце врват – сè чекор по чекор.
О времиња, што ве в мрак родот мој минал,
кој збор ќе ми најде за вашата стрв?!
Кој збор ќе ми најде за ужасот зинат
над пустош и крв?!

Кој број ќе ми каже на лутите рани,
на пламнати ноќи, на пеплишта пусти,
кој на срце болки ќе изреди збрани,
и на очи солзи, и клетви на усти?
О тешкото! Синџир ти беше на робја,
од калеши моми и невести ред,
со врзани раце во плен што ги погнал
насилникот клет.

О тешкото! Синџир ти беше на робја,
дур не стана народ во листена гора,
сè дури со јадот од векови собран
не поведе бујно, бунтовничко оро!
Се залула танец низ крвје и огон,
и повик се зачу и грмеж во чад –
те разнесе сегде бунтовната нога
по родниот кат.

О тешкото! Сега по нашите села
во слобода првпат штом оро ќе сретам,
зар чудно е – солза да потече врела,
зар чудно е – жалба јас в срце да сетам?!
Од вековно ропство, мој народе, идеш
но носиш ти в раце дар златен и пој.
Пченицата твоја триж плодна ќе биде,
и животот твој!",Земјата и Љубовта
Блаже Конески,,,ИЛИНДЕНСКИ МЕЛОДИИ,"ИЛИНДЕНСКИ МЕЛОДИИ
1.
Бел трендафил – ти за мене цутиш,
и ти, моме, мое ќе ми бидиш!
Ти си, младост, за да се радувам,
малој моме за да те милувам!

2.
Молчи, молчи, кутро срце!
дури среќно да ми бидиш,
по апцани, по зандани
многу маки ти ќе видиш.

3.
Сношти жално низ темнина
јаор дрво шумеше.
Само легнав, сам си заспав,
ми се сони чуден сон.
Ми се сони темна магла,
во маглата до два сокла,
од крилје се бисер рони.

Кажи, мајко, стара мајко,
каков показ е?
– Тешка коба, судна мака
коби, сину, твојот сон:
темна магла – темен зандан,
до два сокла – до два брата,
дробен бисер – ситен синџир.

4.
Лудо лежи во зандана,
тешки пранги на нозете,
дробен синџир на рацете.
Никој не иди
лудо да види,
таго ле!
Утре рано ќе отворат,
лудо младо да заберат,
лудо младо dа загубат.
Никој не гласи
лудо да спаси,
таго ле!

5.
Гарване море, црно пиле де!
Лоша коба кобиш, црни гласје носиш.

6.
Многу жал ми падна, многу црна мака,
за твојата младост дека загина.

Силно момче беше, силно срце в гради,
не истрпе срце ропство да го јади!

Ти нарами пушка, одбор чета собра
и планина вати гора зелена.

Те издемна душман, во злоба утаен.
За отплата вика гробот твој незнаен!

7.
Крени се, Гоце војвода,
доста си трпел неправди!

Тебе те чека гората,
тебе те пека полето;
на нива мачни селани,
клетите робје в зандани.

Крени се, сину народен,
поведи народ поробен!

Да ни е пролет пролетта,
да ни е наше полето,
да ни се мили селата,
да ни е радост челадта!",Земјата и Љубовта
Блаже Конески,,,ПЕСНАТА,"ПЕСНАТА

Запеј ја, мнуче, запеј ја
песната Стојановата,
песната јунаковата, –
каде бил Стојан, кај минал,
кај одел Стојан партизан,
како е Стојан загинал
од тие клети фашисти.

Не можам, дедо, да пеам
песна за син ти Стојана –
каде бил Стојан, кај минал,
кај одел Стојан партизан,
како е Стојан загинал –
зашто си многу жалослив.
Кога ќе песна запеам,
крвај ќе солзи пророниш
и мене ќе ме нажалиш.

Запеј ја, мнуче, запеј ја
песната Стојановата.
Гламна е срце татково,
солзата роса од небо.
Кога ќе песна запееш,
роса ми роси на срце –
заш ми е мило за него,
за неговото јунаство,
заш не е Стојан загинат
на тланик дома седејќи,
туку е Стојан загинат
крвава борба водејќи:
последен куршум исфрлил,
последен душман умерил,
последна песна испеал –
така е Стојан загинал.",Земјата и Љубовта
Блаже Конески,,,ПИСМО,"ПИСМО

Ти за цел живот мене
најарен другар ми си –
детството штом ќе го спомнам,
јас тогаш за тебе мислам.

Игрите едни ни беа
и едни дните бели,
дури не дојде денот
и деца нас нè дели.

Далеку еден од други,
идеа писма често –
но само едно го думам
ко звук од полноќна песна.

И кога првпат го четов,
непознат оган ме згоре –
ми беше блиско а чудно,
и нов ми звучеше зборот:

„Јас сакам секогаш тебе
мил другар да те сретам.
Затоа работи и ти
да стане поубав светов“.

Друже, да знаев тогаш
дека во борба ќе згаснеш,
на зборот твој би ја сетил
силата дивна и јасна.

ас после често сум паѓал,
јас немав срце крепко,
но пак сум наоѓал сили
сонцето да го сретам.

И кога в мрак сум тонел
– не можам просто да мислам! –
о колку страшно ми ѕвонел
зборот од твоето писмо.

Не. Нема да ја скршам
твојата силна клетва.
Јас ќе се борам, друже,
да стане поубав светов.

Ти не си за мене мртов.
Ти в спомен живееш свиден.
И дури денеска можам
твој верен другар да бидам.",Земјата и Љубовта
Блаже Конески,,,НА ГРАНИЦА,"НА ГРАНИЦА

Езероно ти го виде:
граница го на две дели.
Но кој бранот би го запрел
открај накрај да не иде,
да не шири крилје бели!

На другион рид се гледа
кралска круна од камења.
Бурандар ја неа редел –
нека знае секој еден,
одавде е кралска земја.

Наше поле сонце свети
а во Грчко облак паднал.
Житјата се таму жални
и дрвјата молчат клети
на грчката земја страдна.

Таму ноќта страшна лази,
таму ноќе села горат.
Житјата ги крвник гази,
крвник прави грозен празник,
коли, беси, пали по ред.

Пак се полнат занданите,
наши браќа во нив гинат.
Лемна ноќ ги голта дните,
тлеат луѓе в пранги свити,
в Беаз-куле, во гроб зинат.

Пече, тишти в срце рана!
Нема веќе тука умир.
Та со пушка народ стана
и напреку гора фана,
што за тешка борба шуми.

По селата војска врви,
Македонец и Грк рамно.
Нека врагот страв го здрви,
нека падне в матни крви
тронот негов, тронот срамен!

Езероно ти го виде:
граница го среде дели.
Но кој бранот ќе го запре
од брег на брег да не иде,
да не шири крилје бели!

А кој бедем ќе го скроти
на народот бранот бурен,
и кој ќе му стане спротив
кога народ ќе се сплоти
тиранството да го урне!",Земјата и Љубовта
Блаже Конески,,,СОНЧЕВА КОЛОНА,"СОНЧЕВА КОЛОНА
– БАЛАДА –
Заседа волча во матна зора
крај горски пат...
И краток пукот и одек громок,
а после – мир и барутен чад...
... Седумте борци паднати в зора
ги носат
в Прилеп
на плоштад.

Одеднаш веста –
црна птица
писна над градот со жален крик.
Здивен и злорад
низ улиците
крвникот мине.
Штик по штик.
Го гризе камен за петиците,
го стрела смртно од сите лица
градот
бунтовник.

И дочул тажна вест за сина
нема да престапи таткото праг,
ни брат со мрачен лик ќе мине
за да го види мртвиот брат.
Не!
Но клета мајка како да трае?
Ја клукна змија,
болка ја сви...
Шамија црна врзува таја
и трча таму со издив стаен
за задно збогум со својот син...

Денот е мрачен. Прсоли дождец.
Попуст и потих е плоштадот.
Седмина лежат во крвав ред.
Стражари стражар изѕемнат над нив,
цинично свети бајонет.

И ете таа дотрча таму,
и замре над нив,
ја зави мрак...
Но ако в очи магла ѝ падна,
со срце мајка го позна страдна
го виде мртов сина си млад.

Ги изви таа во ужас прстите
и прекри лик.
Се стресе сета ко слаба трска
и напна гради...

Но од градите
не се чу вилен,
раздирлив вик.
И само солза низ образ ливна
над мртов строј...
И в миг
ко веда
ја светна силно
безумна мисла,
но мисла дивна:
Не!
Не е тој!
Стаил болка што срце кине,
Одмазда спрема тој в машка град!
И тогаш мајка раствори очи,
поглед што мине над труп и кал,
и како жерав без пат и почин
што тоне в небо со тивка жал.

Се топи в срце тешкиот камен,
и гледа мајка нов, чуден крај,
и жив го гледа сина си таму
како во сонот што си го тај.

Го виде таа во зори рани
по горски срт,
од сите прв, –
колона кај што од партизани
достига вишен планински врв...

Се лула под нив просторот сињ.
Во утрен пурпур небото тоне.
И светнал таму нејниот син
пред румен изгрев
во орлов лет...
Се гласи песна –
горите ѕвонат,
изгрева сонце,
стапува в ред...
Сонцето оди пред таа колона!",Земјата и Љубовта
Блаже Конески,,,ПРОЛЕТНА ПЕСНА,"ПРОЛЕТНА ПЕСНА

Под земи трева, со скришна мисла,
са зима расте, расте.
А в пролет извор зелен и бистер
на бујни извира пласје.

Животот плодно ми се слеа
со тебе, таткова земјо.
В гради, ко в бразда, со тивка смеа
ми никне твоето семе.

Со твојте лозја во листеж еден
јас дишам небо модро.
Со ваква љубов прв пат те гледам,
пченичке, поле родно!

И колку звучна радост ми буди
мостон што ние го прајме.
Та твојот полет ме носи чуден,
о роден, слободен крај мој!

И кога сега песна ми зрее,
знам кому ќе ја речам –
на мојот народ што дивно пее,
што пее в ѕвездена вечер.

О моја младост! Не мисли в пролет
за твојот дел и среќа –
со ’ржта бујна во ширно поле
никне и сињо цвеќе.

На твојот народ со одот силен
и твојот занес иде.
О младост, биди сив сокол крилен,
сив крилен сокол биди!",Земјата и Љубовта
Блаже Конески,,,ВЕСЕЛА ПЕСНА,"ВЕСЕЛА ПЕСНА

Разведри чело намрштено,
толку е убав овој ден!
Доста си седел во мразна соба,
излези, будалче однесен!

Полето малу снежец го покрил,
на сонце сето се смеј и сјај.
Излези таму, насмеј се и ти –
сонцето скокот ќе ти нај!

Зелена тревка таму ќе видиш,
зелена тревка крај колски пат:
сети се оти пак видок има,
две срца да се преграбат.

Денеска многу ти се дава,
толку е убав овој ден!
Не мисли! Летни како пиле
од млада среќа окрилен!",Земјата и Љубовта
Блаже Конески,,,ПОЛНОЌ,"ПОЛНОЌ

Бистра месечина,
полноќ јасникова;
бисерен шепот
мрзне на гранките.

В небо облачиња –
пловат пополека,
цела ноќ – бели
и разделени.
Утре пред изгрев тие ќе починат
сињо-зелени.

О мисло слободна,
чудна височина
те мами, од гради
да летнеш румена
и како ѕвезда, како зорница
да се вледениш во ведорница!",Земјата и Љубовта
Блаже Конески,,,УТРО,"УТРО
Наутро секиден минам
каде што домот се ѕида –
очиве слатко се шират
пораснат штом ќе го видам.

Ноќеска поросил дождец,
скелиња мокри се вишат,
небото миено свети
и влага циглите дишат.

Млад мајстор горе се качил,
сонцето зрње му блиска.
Колку е утрово јасно,
колку е небото бистро! 

Мајсторе, слушај ме, чинам
ја ѕидаш куќава, друже,
не на полјанката пуста
ами во мојава душа.

И нешто во неа празно,
темно и пусто што било,
сега се полни со врева,
со смеа, говор и живот!",Земјата и Љубовта
Блаже Конески,,,КАРАОРМАН,"КАРАОРМАН

Караорман и Славеј Планина,
двајца браќа, два лути ајдути.
Караорман – постариот браток,
а Славеј е брате помалово.
Нигде нема лика над нивната,
нигде нема сила над нивната.
До кај држи рамната Дебарца,
до кај држи пуста Малесија,
до кај држи земја македонска –
за нив народ славна песна пее,
за нивната лика и јунаство.

Караорман и Славеј Планино,
ноќта вари та што ве превари,
ве завари поле пустелио.
Од одење нозе постанале,
од одење снага премалела,
та легнаа браќа да поспијат.
До рамено рамо се гушнале,
со една се сакма наметнале.
Над нив ситни-дробни ѕвезди горат
и ветрец им тивка песна пее,
песна пее за да ги успие.
Но не спие Караорман силен,
а саноќ се тешко издишува.

„Караорман, брате поголемо,
каква жалба на срце те гори
та не можеш саноќ да заспиеш?“
„Ој Славејко, мое мило брате,
јас си имам до две лути жалби.
Жалба ми е личната невеста
што ја клети Турци загубие.
Жалба ми е млада партизанка
што ми падна во борба крвава.
Јас на живот двете ги заљубив
и двете ми мене загинае.
Кај да најдам нивна убавина,
кај да видам нивните очи,
кај да чујам нивното зборвење?“

„Караорман, брате поголемо,
немој толку тага да тагуваш.
Ти погледај дробни ѕвезди над нас,
тоа ми се нивните очи.
Ти наслушај извир кај извира,
тоа ми е нивното зборвење.
Ти мирисни трева ка мириса,
ка мириса смилот и ковилот,
тоа ми е нивнината душа!“.",Земјата и Љубовта
Блаже Конески,,,ОХРИД,"ОХРИД
1.
Ој разбуди се, росо девојче,
ти да погледаш долу полено,
како е поле раззеленето,
и по полето бели сватови –
коњи виловни што разиграле,
песна сватовска што запеале.

– Ој та не ми е поле широко,
поле широко раззеленето.
Ој туку ми е сино езеро,
сино езеро разлелеано.

Ој та не ми се бели сватови,
ој туку ми се бели бранови.

Ој та не ми е песна сватовска,
ој туку ми е песна жалосна.

Шуми езеро, играј езеро,
летај, жгалебче белокрилесто.
Летај долетај мене на рака,
да те затоплам на бели гради!

2.
Три дена веќе езерото,
три ноќи пее бурна песна,
како во чуден занес сето,
како во игра страсна и бесна
бучи и јачи
клика и плачи!

О таква сила! Да можеш така
во занес бескрај сет да тонеш!
Да можеш таков глас да имаш,
над бурни водје да заѕвони,
од сури ридје да се рони!",Земјата и Љубовта
Блаже Конески,,,ДОЈРАН,"ДОЈРАН

1.
На брег има сенчест јаор
– сиња водо, сињо небе! –
Ој девојче што те видов
при стариот јаор тебе!

Кај се најде твоја личост,
кај си расло вита снага?
Во очи ти небо спие
и езерска модра далга.

Низ твоите долги клепки
златно сонце свила точи.
Сиња ми е сета душа
од твоите сињи очи.

2.
„Да
gо видам езеро
то
како фрла далги, далги...“

Што в жална песна се рекло
сега за вистина ми е:
како што срцето в гради –
далгата в брегови бие
3.
Модри ридје, крају свиден,
да би секој вас ве видел!

Да би дошло мало дете,
в грсти вода да си лее,
со камчиња да си игра,
крај езеро да се смее.

Да би дошло лично моме
што го чудна желба влече,
крај езеро да се запре
кога паѓа сиња вечер.

Та момето и момчето
крај езеро ќе се сретат.

Ноќе далга ќе им шепне
и ѕвездите ќе им светат...
Мене ми е уште болка,
на срцево жал ми иде –
толку младост да поминам
а езеро не бев видел.

Крај тополи јас сум стоел
над тажната штама водна.
Јас не знаев колку лична
е земјата моја родна.

4.
Чунчето среде ме носи,
езеро ширно се плиска –
сонцето в далга се дроби
на дробни зрнца од бисер.

Да можев – и да ги зберам
овие мониста в рака,
јас би ги чувал за таја
најмногу што ќе ја сакам.

5.
Види – езероно се разлета,
рашири далги – крилја,
оно во мила игра се гони
со птица лекокрила.

Птицата над него ниско ќе слезе,
бели пењи ќе сигне –
оно со смеа горе се фрла
и сака да ја стигне.

Но веќе птицата в сонце се топи,
клика под небо вишно,
а пак езеро долу се спушта
и сузбивано дише.

Никогаш, езеро, леката птица
не можеш ти да ја стигнеш.
Со тебе таа подбив се бие –
слободна, кликтава, дивна!
6.
Арно – со стариот рибар
на брег да заседнеш вечер,
виното пред вас да тлее
и збор по збор да тече.
Зборот е негов трпок,
со влага езерска пропит,
на чело бранот му врежал
тежок и опален опит.
А уште поарно – в чунче
со момче рибарско да си,
што мерно подига весла
и песна рибарска гласи.
Душата негова жедна
сончева топлина пила.
Од млада става му бие
за живот надеж и сила.
7.
Зад планиње сонце зајде,
на езеро сенка лега...
Збогум Дојран! Пат ме чека,
треба, треба да се бега.

Наугоре патот оди,
го достигнав веќе ридот,
и се свртив – уште еднаш
езерото да го видам.

Јас не можев да се делам
од опулот негов модар –
назад, назад тој ме вика
а јас треба да си одам.

Се издишив гласно тогај –
зошто минеш клето време...
Ој девојче сино око,
барем тебе да те земев!

Барем тебе да те имав,
би сум одел сегде ведар –
в твојте очи би се вѕирал,
езерото би го гледал.
=================================================================",Земјата и Љубовта
Блаже Конески,,Записи во стих,Младост,"МЛАДОСТ

Се открива чудесен пејзаж на станица
кога, негдегоде, раздвижувајќи се,
пуфкаат пареа локомотивите,
наутро.
Тие не знаат тогаш дека има
установен возен ред
и дека, најмногу што можат да сторат,
е да закаснуваат
или, ако се шалави, да се претумбаат.",Записи - Книга
Блаже Конески,,Записи во стих,Саат,"СААТ

Го угасиле беше радиото преку
и, во необична тишина,
го чув саатот на витрината.
Идеше како рамномерно штракање
на шивачка машина.
Разбрав – како за сето време
тој да обрабувал едно онакво чевре
со какво порано
ергените го тавреа малото џепче.
Разбрав заправо од каде ми идела
оваа гроза по коскиве.",Записи - Книга
Блаже Конески,,Записи во стих,Сонот,"СОНОТ

Не напрегај се да ме гледаш,
јас имам свој тек,
тешко да ме разбереш.
Јас сум како подземна река
под белиот варовник на дните,
изворот ми е –
далечна детинска ноќ.",Записи - Книга
Блаже Конески,,Записи во стих,Разговор со детенце,"РАЗГОВОР СО ДЕТЕНЦЕ

Седум години тече моето бистро поточе
и расте –
а јас, патник што толку долго чекори,
сè покрај него,
нема што да зборувам,
го слушам занесен неговиот глас.
И само одвреме-навреме ќе кажам по некој збор
да го спотнам разговорот,
кога ми се чини дека стивнува.
Јас се сеќавам за веселите слапејчиња што шумеа –
и го чувам грижно тој спомен,
дека нема враќање узводно.",Записи - Книга
Блаже Конески,,Записи во стих,Планина,"ПЛАНИНА

Има еден слој врз душата:
со нокти би го гребел,
со еге би го стругал,
би го стружел со ноже како лишај на карпа.
И да се случи
дури со волк да се здавам,
да го преколам,
и да сум здивен сосем –
пак таа скрама!
Планино, рамна рудино,
планино со два огромни колка,
ништо не лекува,
само нè слекува
до основната болка!",Записи - Книга
Блаже Конески,,Записи во стих,Пред годишнината на татковата смрт,"ПРЕД ГОДИШНИНАТА НА ТАТКОВАТА СМРТ

Мајка ми само ова го рече за покојникот,
како тажачка:
Кога ќе го видев оддалеку
во бела кошула на нашата нива,
ми се чинеше бел бајрак се вие над нашата нива,
со него полето ми стануваше убаво.

Мајка овој час зајачи во сонот.
Никого не го потресе тој крик,
никој не го чу освен самиот мене.
Мајко моја, толку сме осамени,
богати само со силата на залудна љубов.",Записи - Книга
Блаже Конески,,Записи во стих,Струмиче,"СТРУМИЧЕ
Еве ќе развијат в бавча струмичињата.
(Така, по наше, ги викаме хризантемите).
Набабрува споро жолтиот напон на нивниот цут,
уште е тој како стиснато детско раче.

Мое струмиче,
ти го пречека со треперлива мисла
овој човек
што зачекорил кон староста.

Јас сум тој што ја откри убавината на твоето чело,
мекиот повев на влакненца по двете слепоочници;
но ти се исправаш со самосвесна става,
со меки жолти реси во чудна чистота.
Се оцртува твојот лик во прозрачниот воздух
на есента –
и немам јас право, не можам ни да ја допрам
чистата душа што ме надраснала.

Минаа така убавите денови на оваа есен.
Многу те засакав,
а сум беспомошен да задржам макар привид
на среќа.
Залудно вети да ги снема моите тажни песни –
шумоли есента, вене, сета во моите жили.",Записи - Книга
Блаже Конески,,Записи во стих,Гугучка,"ГУГУЧКА

Не е целителен веќе, како порано, твојот глас,
ами безмилосно ми го повредува тој слухот.
Болна е мојата душа, и тука, на слепоочницава,
една набабрена жила загубено и отсутно клука –
без порив, без вистинска возбуда,
само со нездрава гроза пред суденото.
Не е целителен веќе за мене твојот глас,
гугучке што предвештаваш мартовски утра во дворот!",Записи - Книга
Блаже Конески,,Записи во стих,Распетие,"РАСПЕТИЕ

Еднаш се давал тој род на подарок,
ти лозо моја, лозо на одарот!

Мизерна судбина сега еве ти,
осквернет крсту на меки кревети!

Веќе со никого убаво не ти е,
мое загубено, кутро распетие!",Записи - Книга
Блаже Конески,,Записи во стих,Порака,"ПОРАКА

Умирањето, дури трае, е сепак сè уште живот.
Ни љубовта не е умрена дури ти уште сакаш,
макар некого друг.
Поради сојот на трпките – дури и туѓиот плод во
твојата утроба
ќе биде повеќе мое дете.",Записи - Книга
Блаже Конески,,Записи во стих,Ризница,"РИЗНИЦА

Во нашата ризница има и неколку лажни парички.
Нивниот потаен говор ги одвлекува твоите мисли
од мене.
Ако ме оставиш,
ни тагата нема да ја имаш,
ниту, понатаму, мојот гроб.",Записи - Книга
Блаже Конески,,Записи во стих,Елен самак,"ЕЛЕН САМАК

Мизерни мршојадци му одат по трагите,
напрегнато го демнат.
Нема да го домамат кон стадото
витите кошути со сребрен ѕвон на копитата.

Неговите рогови се заплеткуваат во гранки
кога повтува да игра,
ноќе,
и наурез ја гледа месечината, –
за потоа да сети поголема бесмисленост на
животот.

Тој мора сепак да живее
и како извор да тече,
сè дури не го свие тој, не за сон а за смрт,
своето десно колено.",Записи - Книга
Блаже Конески,,Записи во стих,Превалец,"ПРЕВАЛЕЦ

Заблудани во вителот на дните,
жените што го сакаа немаше кога,
немаше како да го сретнат.

Сега тие гледаат
– како силуета на хоризонтот
си оди еден тих патник,
наскоро ќе го мине превалецот,
бесповратно го губат.
Убав им е некако тој, од далеку, спроти залезот.

А тој самиот си знае како му е:
тој е постанат и дооден,
прашиште му попаѓало по косата,
прав му крцка по сувите непца.

Тој слегува полека во една темна долина –
нивниот поглед нема да го следи во неа.",Записи - Книга
Блаже Конески,,Записи во стих,Суша,"СУША

Очите ми се како секнати кладенци
во суша
во предел каменит, спржен, запуштен.
Како земјата што пека за капка дожд
во летен пек,
така душава пека за солза,
а двеве очи не можат никако да ја исцедат.

За показ е тоа, да знаеш!
Не туку-така горат без вода растенијата
и гладен мрее светот,
ниту се дава обилен плач
за тие што отишле поврага",Записи - Книга
Блаже Конески,,Записи во стих,Дон Кихот,"ДОН КИХОТ

Во светов, на бескрајниот фронт,
му дале и нему сектор,
да крепи, да брани:
едно местиште проклето,
поле поделено на непомирливи страни,
од едната – тој жалосен Хектор.
Не зовре во тие тревишта и тињи
пукот на битка.
Свињи
со ситни го смачкаа копитца,
го столчија како лук, со толчник;
бишки
мав го сторија –
за други, на други боишта, божем со слава
да прават историја.",Записи - Книга
Блаже Конески,,Записи во стих,Одисеј,"ОДИСЕЈ

Тој стар, а уште личен бродски пилот,
тој морски волк со вилици што клапаат,
не ти бил, сигурно, верен – кутриот – на сите
патувања.
Ниту ти можеби, Пенелопо, си го чекала
секогаш во чисти прегратки, смерна.
Што дека!
Се гледа дека вие сега се сакате,
и имате опит како влегува голема лаѓа
полека
како паун
во тих пристан.
Бидете заради тоа благословени,
и блазе си ви!",Записи - Книга
Блаже Конески,,Записи во стих,Љубовница,"ЉУБОВНИЦА

1.
Таа ми пристапи
а можеше уште поблиску,
таа не се плаши ни сосем да се привие,
таа е тело што бара, незадржно, галење.

2.
Таа не доаѓа кога ја викаш –
таа доаѓа кога самата твоја крв
на брег ќе ја изнесе.
Таа немаше за себе големи барања:
посака само, напладне, сенка во твојот крвоток,
малку да си почине.
Твоето срце, ете така, не може да ја одмине.

3.
Таа ме врати кон животот со порив на благото тело.
Кон животот ме врати,
што значи кон изневера.
Веќе против неа ноќеска на сон крена глас
бившата изгора,
а најаве ги предјавува своите права
– по силата на животот –
идната.
Затоа сам си се чинам толку ништожен!",Записи - Книга
Блаже Конески,,Записи во стих,Три крупни жени,"ТРИ КРУПНИ ЖЕНИ
Три крупни жени запливаа в езеро
како три мазни риби под проѕирна вода.

Три крупни жени повлекуваат три патеки
со блесокот на рацете во ритмично движење,
со слаткиот порив на колковите,
со тајниот допир на градите
што на водата ѝ причинува скокот.
Го следам секој нивни замав со десната рака,
секој одбив со левата,
го следам тихиот ритам на двете писки,
на двете стапала, на двете бутини под водата.
И макар да е запрено времето, дури гледам,
тие се веќе далеку од мене,
тие се кајшто не можам да стигнам.

Три крупни жени се вртат таму на грб
да земат здив и да се починат.
Нивниот поглед е сега упатен кон небото,
нивните снаги трепетат со морниците на езерото,
под сончев блесок,
како риби со паринките.
Дури и нивната смеа допира до мене разбиена
на зрнца.
Како да држам сè дотаму распната невидлива
мрежа,
со разбирлив трепет го чекам нивното враќање.",Записи - Книга
Блаже Конески,,Записи во стих,Куманово,"КУМАНОВО
Мислев дека ќе одиме постојано во Куманово,
барем зиме – на кумановски суџук,
барем во марта – во времето на цревца,
барем на ѓупскиот празник Ѓурѓовден.
Мислев дека нема да ни го попречат сосем патот,
поради јасната цел,
магли што лазат во позна есен од Карадаг,
колони од коли во сезоната,
ниту што да е друго – лишка, човек, фуртуна.
Така си мислев јас и во тоа се состоеше
една утеха во мојот живот
и еден изглед за иднината.
Така си мислев и не се разбирам ни самиот себеси
сега – без желба да одам во тој град,
заправо само со притаена желба за Куманово.
Не знам за што да жалам повеќе, другари,
дали што попушти мојата волја
или што попушти вашата волја.",Записи - Книга
Блаже Конески,,Записи во стих,Внукот,"ВНУКОТ

Еве стапува на сцена мојот внук,
уште непрооден,
тукушто испилен од рулче,
со седум месеци
и, машала, со цели десет килца.
Внуче, пред да се исправиш на двете ножиња,
лапај! И потоа лапај!
Вкуси го тоа што јас одамна сум го изумил:
воздухот со непца, јазик, носе и гради,
светлоста – со веѓи, клепки, белки и зеници,
храната со сето грлце дури до мешето,
водата – со сето снаже што пека за прохлада,
миризбата, топлината и сето друго исто така!
Внуче, не мисли за ништо друго,
зошто ти е тоа мислење!",Записи - Книга
Блаже Конески,,Записи во стих,Спомен,"СПОМЕН

Сега си ти стара
и сега си тело клапнато цело,
постанато,
и јас не можам да си простам
што не по твоја вина, ами по своја,
не сум можел да го доближам како што можев
твоето обличје бело.
Твојата снага што се нудела
чудесната снага
како бел облак на сино небо во споменот ми рее,
и сето тоа е минато,
и веќе ништо не е,
и само останал нејасен впечаток
дека си ми била драга.
Сега јас сум стар,
и сега станувам тело клапнато цело, –
и морна те спомнува мојата снага.",Записи - Книга
Блаже Конески,,Записи во стих,Вепар,"ВЕПАР

Дива свиња го душкала твоето месо,
вепар!
Затоа нема никогаш да посакам
да те допрам.
И затоа сè стана ветар!
Ти го прелага само мојот сон,
само на сон сум те гушкал –
згрозен, најаве, дека
свиња те душкала.",Записи - Книга
Блаже Конески,,Записи во стих,Штурци,"ШТУРЦИ

Цело лето ја штуркаме ние својата проста мелодија
со скрита надеж да ѝ обрнеш внимание.
И еве сега летото прекршува
во една позна августовска вечер –
и твојот слух се допрел веќе до подлабоко
рамниште,
до побогато созвучје,
до нешто битно во зреењето и падот.
И еве сега нашиот звук ја подвлекува тишината
по такво нагло познание
и ти, најпосле, нашиот звучен говор го сфаќаш
со сите чула кои сепак не постигаат разбирање.
И сè што знаеш – тоа е дека си нè чул
и дека затоа си допрел некаква смисла.",Записи - Книга
Блаже Конески,,Записи во стих,Пеперуга,"ПЕПЕРУГА
Не водиш сметка ти за моите преданија,
не сакаш ни да знаеш пред кого сум јас обврзан
во свеста и во восприемањето на светот –
ти си загрижена за својот углед и убавина.

Не те занима тебе мојата семка, од која нажалост
сè произлегува,
ниту имаш верба во посебниот пристап кон
виделото и мракот.
Што можат да ти ветат тебе моите посебни агли
на посматрање? –
Ти си уплашена за својот углед и убавина.
Од некаде извира мојот порив спрема тебе,
и не можеш ти да не ја сетиш со копнеж
свежината на таа струја,
но која бразда и да ја завлече, не се
спротивставуваш, –
препалена за угледот и убавината.
Во што ја сети тогаш длабината на оние црни
корења
што ме појат сè до спокојна сенка лете,
– и дека шумолат гранките не само по волјата
на ветрот –
при таков ужасен страв?
Во што се состои твоето сакање, викам!

Застануваш како пеперуга на исушено дрво.",Записи - Книга
Блаже Конески,,Записи во стих,Ревматизам,"РЕВМАТИЗАМ

Еден анѓел бие со глето во моето десно колено:
– Јас удирам не да те закрепнам –
вели тој –
јас удирам дека ми е наредено, заповедано.
Мене ми е речено да удирам, да мавам, да чукам,
сè на исто место со денови и со години.
Јас сум заморен од таа еднолична работа.
Прости ми, те молам, ако боли.",Записи - Книга
Блаже Конески,,Записи во стих,Езеро,"ЕЗЕРО

Задуман, излеgуваш сè со истата проклета мисла,
и, како штрекнат на самиот праг,
го откриваш за себе, по не знам кој пат, светот:
езерото под модриот превез на Беласица
во зелен обрач од чинари и кипариси.
И треба, за еден човечки миг, оваа убавина да ти
стане пак обична,
да потоне во тебе како во пеплишта,
да ја снема –
за да бидеш ти пак нормално несреќен човек
како повеќето наоколу.
Но колку е, сепак, драгоцен имено тој интервал
ме|у две угризенија на совеста!",Записи - Книга
Блаже Конески,,Записи во стих,Кобење,"КОБЕЊЕ

Немој да кобиш ни со мимолетна мисла,
зашто ти имаш голема сила на кобење,
и ако сетиш несреќа – таа ќе се случи.
Та поарно да си заспан, поарно да си пијан,
да си замајан,
зашто од тебе зависи многу, –
поарно да не си ни свесен ти за својата моќ,
зашто знам веќе: не можеш да се радуваш.
На секој миг пристапи му со чувство на изненада,
со чувство на вчудоневидување,
да немаш ниту нокте време за размислување, –
зашто само така ти наоѓаш спокојствие,
и го создаваш,
само така си на починка создател,
човек, не кобник.",Записи - Книга
Блаже Конески,,Записи во стих,Зборот,"ЗБОРОТ

Од секогаш сум мислел за излишноста на зборот,
дека најмалку го трога тој онега што му е упатен –
од каде тогаш таа потреба да се искажуваме
дури со ритам и рима, дури со алитерации?
Тука види ја сега бесмисленоста на земните извори:
било на ќуќур, било на вода, било на грлен извик.
Тоа е порив, и за смисла не прашува!",Записи - Книга
Блаже Конески,,Записи во проза,Копачење,"Копачење

Денеска ја кор-нвв ружата јазачица. 
Ја разгрнував со дурија земјата оксклу неа, удирав со  
казма по коренот што пуштил жили на сите страни длабоко в земи. 
Бев сиот задишен, испотан. На крајот успеав  
да го отчешнам коренот од неговото лежиште.  
Но во земјата сепак остаиаа многу жили и жилички што ги искинаав со оилно мавање. 
Ќе ме проколнуваат тие жили напролет. 
Зашто во нив уште има живот, а им недостасува  
воздух. Ќе тагуваат тие по лисјето, дури не истлеат сосем. 
На таков начин ја искорвав јас и љубовта  
од сувата почва на овоето срце.",Записи - Книга
Блаже Конески,,Записи во проза,Питачи,"Питачи

И така, мачио, најиосле стаеуеаме свесни  
дека е за нас, кои веќе нагло старееме, љубовта  
толку скапоцена, што нема надеж дека воопшто  
може да ни пршхадне, ако еднаш сме ја загубиле  
или никогаш и не сме ја сретнале. Ние мораме  
дури и од своите деца да питаме малку 
наклоност, поблага иасмевка, трошка повеќе внимание,  
писменце поинтимно интонирано — ние станува ме питачои
на љубов. Се фаќаме сами себе во мислата дека 
би сакале да застанеме на аголот, приквечер, 
кога се палат излозите, и кога забрзано  
врват луѓе. Се надоваме на срадба, иако е тоа  
сосем илузорна надеж.",Записи - Книга
Блаже Конески,,Записи во проза,Мајска ноќ,"Мајска ноќ 
  
Цела ноќ ја сонувам. Се будам повремено  
колку да сехам дека зацраво ја нема, дека реалносга
е безмилосно проста и јасна. Незаштитено  
е моето срце во ваква ноќ, разградено за страдње.
Говорам со неа на сон, и приоѓам, не можам  
да совладам една проклета граница меѓу нас, се  
будам — и сеќавам безмерна тага — ми лежи  
тешко на левата страна од градиве. Ова е мајска  
ноќ, врнежлива. Сега се слуша глас на птица од  
бавчата. Како солза капе таа песна. Го шепотам  
нејзиното име, самиот сум изненаден од тоа колку
сум занесен. А само ужасна крајна самотија  
ме допира со својата бестелесна дланка во оваа  
ноќ.",Записи - Книга
Блаже Конески,,Записи во проза,Спомен,"Спомен 
 
1. 
 
Суштествува сграшвн миг — кога и споменот  
се раслаѓа, се разлага. Јас те молам не да ми 
вратиш нешто од животот, ами да ми ги обновиш  
спомените. 
— Зачувај ги, ако можеш, сам своите спомени! 

2. 
 
— Ја гледам подобро од тебе сенката, ги гледам
појасно нејзините шарки под лозницата на  
трева, под столот на сончев под; густиот сплет  
на лисјата ми е поразбирлив одошто на други,  
— затоа ти сепак често ќе зажалиш што не си  
со мане.",Записи - Книга
Блаже Конески,,Записи во проза,Миг,"Миг 
  
Едно остро сознание дека треба да се користи мигот,
токму овој миг. Дека е незаменлива  
оваа прошетка приквечер по улиците на стариот  
град, овој поглод на излозите, на небото и 
на планините в далечина, ова дишење дури талкам. 
Увереност дека е тоа среќата! Што можат да ме засегаат
во тој миг сите други предвидувања!",Записи - Книга
Блаже Конески,,Записи во проза,Студ,"Студ 
 
Ноќеска е еадвор голем студ, цибрина. Не-  
бото сосем јасно, мрзне снегот на улиците. Се  
враќам доцна дома. Студот ме боцка со танки 
иглички по писките. Еве ме сега веќе во топла соба.  
Земам книга да прочитам некоја страница пред  
спиење. Уште не сум сосем затоплен и студенилото 
искри од меие. И одеднаш мисла — нагла, 
јасна и студена — дека е толку природно што  
сум осамен, дека ништо пологичио нема од тоа,  
дека се морало да биде како што било. Мрзне  
крвта во мене оваа ноќ, зашто мрзие се наоколу.",Записи - Книга
Блаже Конески,,Записи во проза,Ружа,"Ружа 
  
Денеока е дрои јануари, длабака зима. 
А ружата месечарка под мојот прозорец по некое  
чудо пак расцутила. Покрај две-три пуики, еден  
цвет сосем се отворил, и неговото руменило е  
толку изразито спрема белината на снегот! Таа  
ружа цутеше и напролет, цутеше цело лето и  
есен. Зошто да не цути и сега, кога мразови ја  
стегнале земјата? Можеби сета смисла на нејзиното
суштествување и била во тоа да покаже дека е тоа можно. 
Го посматрам тој црвен цвет.  
Се извива тој сега на остриот ветар, извонредно  
е усамен, безнадежен; ио тој е сепак реалност,  
не сум го измислил јас, јас сум само среќен што  
ми се дало да го гледам и да раскажам за него.",Записи - Книга
Блаже Конески,,Записи во проза,Камикаѕе,"КАМИКАЅЕ

Ми тврдеа дека Јапонците ce одликуваат со извон-
редна рационалност; дека тие не ce сентиментални, ами
исправени, горди луѓе. A јас си помислив тогаш дека токму
тие рационалисти ce определиле за славното камикаѕе –
едновремено крајно ирационален, a и крајно конвенциона-
лен акт. Тие ја изнашле таа вештина веројатно за да не ја
постават под сомнение својата гордост и исправеност. Јас
си мислев дека тоа е сепак фаќање за една форма и дека
многу смелост треба за да се изложи својата гордост и
своето достоинство на проба. Секоја будала може тогаш да
плукне на човека што го зел на себе ризикот да не поста-
пува спрема конвенциите.",Записи - Книга
Блаже Конески,,Записи во проза,РИБАР,"РИБАР
Кинисав како рибар со мрежа покрај една река во која
нема риба. Јас сум загубен притоа, парталав, стар, смешен.
Немој да мислиш дека не го сфатив веднаш твојот однос.
Јас само ти простив во оној исти миг, како што сиромавиот
му простува на богаташот когошто секогаш би можел да го
презре.",Записи - Книга
Блаже Конески,,Записи во проза,РАЗГОВОР,"РАЗГОВОР
Монологот не суштествува, монологот е измислена
работа. Го пишувам ова зашто ми е потребно да го продол-
жам разговорот. Јас веројатно не сум успеал да ја сфатам
сета човечка длабочина на таквата потреба.
Ce штрекнав силно кога мајка рече за покојниот татко:
„Го заклаа така на операција; да го оставеа барем еден ден
повеќе жив, да кажеше уште некој збор“.
Држиме до себе, до својата чест и углед. A зар е сра-
мота, по сите вакви опити, да ce лази во прашиште за да ce
чуе само уште еден збор на човекот што го сакаш?",Записи - Книга
Блаже Конески,,Записи во проза,КРУША ДИВЈАЧКА,"КРУША ДИВЈАЧКА

Уште покојниот татко ја пресече крушата дивјачка во
нашиот двор. Имаше раскошна круна и пушташе чудесна
сенка преку тревата во летни денови. Но ја нападнаа гасе-
ници, ги распнаа насекаде своите проѕирни гнезда, беше
тешко да ce очистат, и другите дрвја околу ќе страдаа од тоа
легло. Тогаш дојде секирата и од дрвото остана само убо-
гава одломка, да качат на неа со едниот крај жица за прос-
тирање на веш.
Очевидно дека силата на животот во тоа дрво била
голема. Првата пролет пушти сакатото стебло филизи дури
негде при врвот. Мине времето. Сега е пак пролет и сега
јасно гледам како смртта го парализира она што живово
тело го врзуваше за земјата и нејзините сокови. Нема веќе
гранчиња при врвот. He струјат веќе таму сокови и не ce
врши чудото на преобразба. Само при дното сиротата потем-
нета пењушка дава уште знаци на живот. Cè $ станува
безразлично. По некое ливче зазеленело. Cè друго вклештил
камениот заборав.",Записи - Книга
Блаже Конески,,,ПЕСНА ЗА ЖИВОТОТ,"ПЕСНА ЗА ЖИВОТОТ

Како лаеле пците,
како било кално –
сето ме наваса сега
во темничиштево пално.
Крваво време
сето си
гола, измачена мрша!
Со чекан една по една
глави бабуњави кршат...
И-и-и-и!
Задишени
напред вјасаме,
не се даваме,
настрвени
ќе касаме!",Od_starite_notes.
Блаже Конески,,,КАМБАНИ,"КАМБАНИ
КАМБАНИ

Попусто ближен бараше
срцето желно, прежелно...
Самотник одам некаде
заслушан в темен шум.
Срамотно му е некому
еденздруг да се смислиме,
еден за друг да најдеме
најискрен, добор збор.
Загина сешто невратно,
самотно што сум сонувал –
остана само навреда,
на срце горок жал.",Od_starite_notes.
Блаже Конески,,,НОЌНА ПЕСНА,"НОЌНА ПЕСНА

Јас сакам сам да одам,
чудно ноќта ме пречекува,
со ѕвезди ме опсипува,
жуберка месечинска светлина,
ме опијанува,
длабока мисла, скриена мисла
од гради станува.

И кревам очи – чудна песна екна,
ноќта ме усинува.
Да бидеш тука! Тука не час,
ѕвездена вечност поминува.
Да бидеш тука –
од сите ќе те сторам најубава!

Нејќам да видам, нејќам да знам,
песната само нека ме носи,
да ме окрилува!
Се лула небо темносино,
сешто шепина, штурка, пригласува,
жален спомен ме милува.
Дека ти мислам најарно на светов,
а ти ме нејќеш – жал ме задушува,
жал сè заглушува.",Od_starite_notes.
Блаже Конески,,,РАЗДЕЛБА,"РАЗДЕЛБА
Нам ни е дадено за ден да сакаме
и пак на разделба тажни да бидеме,
и пак си велиме: не заборавај ме! –
а може никогаш да не се видиме.

Пат ќе ни препречат мостој соборени,
пат ќе ни препречат градој изгорени,
пат ќе ни препречи куршумот в чело.
И пак сме можеле тажни да бидеме,
и пак си велиме: не заборавај ме! –
а може никогаш да не се видиме.",Od_starite_notes.
Блаже Конески,,,ЗАКОПНА ПЕСНА,"ЗАКОПНА ПЕСНА
Старице збогум!... Ти една мене
цел живот дете ме познáше...
Таговно сега клепало клепа,
носилка трга низ село наше.

Нема да дојдам, не пуштив солза, не ми е жал,
ден за ден така нè скрија дните...
А еднаш од тебе, дете оџарено, пупунче мало,
чув прва сказна за пупунците.

Збогум! Почини в сурова земја...
Не ќе се штрекнеш ноќе од тага,
ни вик ќе чуеш, ниту ќе видиш
крвава рана на синова снага...",Od_starite_notes.
Блаже Конески,,,СТАРАТА,"СТАРАТА

Старата запира до темната порта, –
не ѝ се слуша, страшливо се обѕира,
сè ѝ се чини – некој ѝ се подбива.

Старата запира до темната порта, –
не ѝ се види, рано на ругузина се свиткува:
на сон оддалеку со мртвите се надвикува.",Od_starite_notes.
Блаже Конески,,,ПЕСНАТА ЗА ЗАТВОРНИЦАТА,"ПЕСНАТА ЗА ЗАТВОРНИЦАТА

Еден темен вик ме буди,
пак страшниот дошол час.
Тука тишти, души, студи,
а немошна лежам јас.

Пак е ноќна доба кобна –
се кикоти некој в трем,
и со нокти рака гробна
од ѕидишта грепчи нем.

Ој за цутни сништа млади:
да не бидам веќе роб,
и за нова љубов в гради
ме фрливте овде в гроб!

Зошто уште, сенко темна,
во уречен идеш час,
од сон надеж да ми земеш
за слобода и за спас?

Молком гази полноќ злобна,
се засркна некој в трем,
и со нокти рака гробна
од ѕидишта грепчи нем.",Od_starite_notes.
Блаже Конески,,Македонска лирика,СОНЧЕВА  КОЛОНА,"СОНЧЕВА  КОЛОНА 
Балада 
 
Заседа волча во матна зора 
крај горски пат,.. 
И краток лукот, одек гомок, 
a после - мир и барутен чад...
 ...Седумте борци - паднати в гора 
ги носи 
крвникот 
в Прилеп 
на плоштад...  
Одеднаш веста -  
црна птица 
писна над градот 
со жален крик... 
Здивен и злорад 
низ улиците, 
крвникот мине. 
Штик по штик... 
Го гризе камен за петиците 
го стрела смртно од сите лица 
градот 
бунтовник. 
И дочул тажна вест за сина, 
нема да престапи таткото праг, 
ни брат со мрачен лик к'е мине 
за да го види мртвиот брат.  
Нe!
Стаил болка штo срце кине, 
одмазда спрема тој в машка град. 
Но клета мајка како да трае? 
Ја клукна змија, 
болка ја сви...  
Шамија црна врзува таја 
и тpчa таму со издив стаен 
за зaднo збогум сo својот син... 
Денот е мрачен. Навира дождец. 
Попуст и пoтиx e плоштадот. 
Седмина лежат во крвав ред. 
Стражари стражар иѕемнат над нив, 
Цинично свети бајонетот. 
И ете таа пристигна таму 
и замре над нив, 
ја зави мрак...  
Но ако в очи магла и падна, 
со срце мајка го позна страдна, 
го виде мртов сина си млад. 
Ги изви таа во ужас прстите 
и прекри лик. 
Се стресе сета ко слаба треска 
и напна. гради... 
Но од градите  
не се чу вилен, 
раздирлив вик. 
И само солзи низ образ ливна 
над мртов строј... 
И в миг
ко веда 
ја светна силно 
безумна мисла, 
но мисла дивна: 
Не! 
Не е тој! 
И тогаш мајка раствори очи, 
поглед што мине на труп и кал, 
и како жерав без пат и почин 
што тоне в небо со тивка жа.л... 
Се топи в срце тешкиот камен, 
и гледа мајка нов,чуден строј 
и жив го гледа сина си таму, 
како во сонот што си го тај. 
Го виде таа во зора рана 
по горски срт 
од сите прв, - 
колона кај што од партизани 
достига вишен планински врв...  
Се лула пoд нив просторот сињ.. 
Во утрен пурпур небето тоне. 
И светнал таму нејниот син 
пред румен изгрев 
во орлов лет... 
Се гласи песна - 
горите ѕвонат 
изгрева сонце,    стапува в ред.., 
Сонцето оди пред таа колона!
=================================================================",Македонска Лирика
Блаже Конески,,,1.,"1.
Кога од земјава мачна
отстапи Немецот поган,
тој, в злоба песосан мрачна,
разнесе пустош и оган.
Тиранот долго што кај нас
сееше ужас и тага –
зад својте петици гнасни
остави крвава трага.
Но мина лутата мака,
и пустош каде што легна,
се крена работна рака,
народ се стегна:
Патје се градат, пруги се прават,
тунели чадат –
шини се стават,
пискоти потфатен лост!
И веќе в зори
со чад и искри
трга
првиот воз.",Mostot
Блаже Конески,,2.,2.,"2.
И токму кога сонцето-јунче
изрипа на планината,
одеднаш,
кипната,
бујна,
се провре
низ темен тунел
машината!
Часум подзапре,
срже,
замижа,
удрена од светлината.
Диво закопа,
прилегна,
зовре,
фркна,
и напред јурна,
надолу скокум се фрли,
од радост рикна,
в поле се урна,
ги цепи шините,
бурно
ги сече кривините,
напина гради,
ширина граба,
збива,
бодина,
лета,
размава
развева грива!
Ој напред, напред!
Крај нема полетот!
Лудува земјата,
разлава полето,
пука далечен глед,
молни сонцето сека.
Се шири рамнина и таму сребрена
се точи змијата-река!
На неа сега бодна машината,
таму да мине,
да ја згази,
да ја скине!
Ој напред, напред!
И сè е поблиску,
и веќе јачи железен, силен вик!
Напред!
Уште миг! ...
Но одеднаш
запре...
Болно ги сви мускулите,
писна,
небаре коњ
во трк
над пропаст
на две нозе
обвиснат!",Mostot
Блаже Конески,,3.,3.,"3.
Како прекршен ’рбет
лежи на вода мостот,
бранот тиок и скрбен
плиска железни коски.",Mostot
Блаже Конески,,4.,4.,"4.
Кај мостот тука засилен бој се врза,
падна од дрвјата снегот, зашчека митралез.
Запеа куршум немирна песна и брза,
пукот од бомбите ’рзна. Зачкрта со бес
ножот од мините по срчата небна.
И кога зад мост над градот чад се крена,
и пожар вивна и денот се стемна,
на бегство веќе Немецот се спрема,
пиштат улиците,
ужаси гласат!
На јуриш тогаш минат
борците,
ударниците,
мостот да го спасат!
И загрготе пукот,
од железо чкрт,
куршуми в река се сипат –
во болка таа се витка,
разлава лутата смрт.
Но залудно е сè!
Се кикоти скришно под мост динамит,
ужасен пукот просторот го глуши,
се крши мостот и мртов се руши...",Mostot
Блаже Конески,,5.,5.,"5.
Но еве веќе работа зборна
кај мостот јачи. Викот
и прав се крева. Гори
на сонце челикот.
Во размав казмите светат.
Работат мајстори, обгарена лика,
работи тука младинска чета!
Чука чеканот,
железото чкрта,
размава раце великанот кран,
наоколу се врти
намрштен.
Пиштат шините
под швајс-машините,
искра прска.
Мостот се гради. Станува веќе
небаре болник од болничен одар.
Исправа железни плеќи,
протега раце над водата.",Mostot
Блаже Конески,,"6.
СКАЗНАТА НА СТАРИОТ МАЈСТОР",6.,"6.
СКАЗНАТА НА СТАРИОТ МАЈСТОР
„Мајстори, чујте за син ми сказна,
и вие чујте, синковци млади!
За него тажи душава празна,
за него болка ми кине гради...
Го думам како остана сирак,
во лулка уште, млад сокол сам.
Како сум тиштел, како сум збирал
за да го гледам, јас еден знам.
На мојве раце детето расна,
му бев јас татко грижен и строг
а како мајка се молев гласно
да ми го спасе од болест бог.
Го думам арно во спомен дален
првното запче, и збор, и ôд.
Но како еден до друг сме спале –
остана болка во споменот ...
Спиеше тио јунакот мој,
насмеал мило усте во сонот,
но пуста беше темната ноќ
за татко му од мака гонет.
Јас лежев скинат без капка моќ
и жежок сврдел длабеше в ум,
се вртев тешко на кревет тврд,
и слушав в уши од ужас шум,
и сам ја сакав својата смрт.
Зашто ме дари со мака светот,
да бидам страден за корка леб,
да биде гладно моето дете,
и кровот урнат и огнот слеп.
И мојот Божик да биде тажен,
да дреме беда на мојот кат,
а јас да нема со поглед влажен
да сетам радост никој пат.
Аргатска живот ко лута змија
да дроби снага, лика да пија.
И често така чудно ми беше
за сонот сладок на синот мој,
со тиок усмев како се смешка
в детински сништа заигран тој.
Ме топли драго снагата мала,
ме гали здивот, со жар ме пече,
и ми е чудно, и ми е жално
и јадри солзи без запир течат.
Израсна син ми, бор вишен стана,
му светна в очи на машкост пламен;
се стемна чело во младост рана,
и тврда мисла се спушти таму.
Низ борба нему му мина патот,
го мачи в затвор душман без грев.
Се силев залуд јас да го сфатам,
тој беше сокол, јас робјаш бев!
А кога кај нас повик се крена
да стане народ во крвав бој,
во шумна гора со прва смена
се крена тогај и синот мој!
Три лути зими, три лисни лета
со пушка в раце тој мина в страд,
и вивна светот тој кај што шета
со одбор чета низ смрт и глад.
Низ дим и пламен сив сокол лета
без леки крилје да жижне смад,
ни куршум свирнат од злоба клета
го стигна него во полет млад.
А кога мина година трета
и веќе душман бегаше в јад,
кај мостот овде, на смртта ветен,
тој падна мртов крај роден град.
Тој падна мртов од рака гнасна,
тој тука проли црвена крв,
и заден поглед му тука згасна
ко ѕвезда јасна зад темен врв.
Јас саноќ чекав да чујам чекор,
да тропне син ми на мојот трем,
но ноќта беше глува и мека,
и екот замрен и патот нем.
Го најдов дента кај мостов сразен,
со други сокли во дружна смрт.
Му беше чудно косата мазна,
ја галев долго со дланов тврд.
И после закоп низ градот мина,
одеше народ, пееше хор:
Нека се слави што јунак згина
за својот народ, извишен бор...
И тогаш нешто ме фати, крена,
се напна силно мојата град,
и божем светов друг свет го смена, –
и капна солза за први пат.
Не болка, чудо ми откри таја,
за ошто копнел јунакот мој,
тоа што секи борец го знае
кога во смртта тргнува тој,
тоа што секи човек го таи
длабоко в срце – најубав дар,
но место пожар да вивне сјаен,
што тлее често – запретан жар.
Слобода – толку што сум се мачел,
што значи разбрав тој чуден збор.
А беше закоп. Над гробот мрачен
стоеше народ, пееше хор.
И тогај реков: Мој сине, збогум,
да ти е лека земјата ладна!
За вечен спомен ќе го кренам
мостот во младост каде што падна!
Мајстори, вие имате чеда,
почујте татков зарек и клетва,
младичи, син ми во вас го гледам,
негова тврдост в очи ви светка:
Да прегне секи. Треба да се гради
мостот! Челик тврд нека пишти!
Крв в темел легна. А таква зграда
ни век ја руши, ни бура ја ништи!“",Mostot
Блаже Конески,,7.,7. СКАЗНАТА НА СТАРИОТ МАЈСТОР,"7.
Готов е мостот!
Убавец бодер!
Наутро рано од сон се буди,
протега лак по лак.
Наутро чуден гостин му иде
од модер простор преку ридје,
сонцето – единак!
Сонцето голичко в река скака,
брвнува сето од лад и свежест,
на дно се нурка, плива и шлака,
а мостот фрла од сенка мрежа
и да го фане во неа сака.
Вода се плиска, роса се блиска,
смеа се гласи од бисер јасен,
над река трепка божилак ...
И тогаш
тајно
по шините
далечен трепет се носи,
нечуен
стишен
лек.
Стине
и трпне
од немир мостот!
Морници слатки го лазат.
Премира.
Чека ...
Одеднаш
радосен вик
ја раскина
тишината!
Горе
зад полегат рид
изрипа
машината!
Молскотен поглед
на мостот
метна.
Зеде здив,
прилегна
закопа,
за’ржа
и летна –
надолу се урна,
ги цепи шините,
бурно
ги сече кривините,
напина гради,
ширина граба,
збива,
бодина,
лета,
размава
развева грива!
И ете ја пред мостот.
Шири раце тој!
Со пискот
на гради
му се фрла,
го пали
со здив,
го гали,
го свива,
го стега
в железен преграб,
заглушит,
бурен.
Само за миг.
И веќе напред
в ширина јури,
јури
со победен вик!
Ој напред, напред!
Крај нема полетот!
Лудува земјата,
разлава полето,
пука
далечен глед!
=================================================================",Mostot
Пијан Славеј,,,***,"Ах, таа твоја дива
и несмасна љубов
Те галам дури предиш
стуткана во скутов
Се проѕеваш, се тегниш,
наспана и гладна
Бараш да те пуштам,
ме гребиш и ме касаш",Креветизам и хоризонтала
Пијан Славеј,,,ШВАЛЕРСКИОТ ВОЗ Е ВО ДВА,"ШВАЛЕРСКИОТ ВОЗ Е ВО ДВА

Деновиве ќе минам
Низ твојот весел град
Ти порано ќе легнеш
A jас ќе задоцнам

Тa-ти-ти-Тa
Ти-ти-ти-Тa-та-та...
Швалерскиот воз е во два
Почекај, запали, испуши до крај
Швалерскиот воз е во два

Мојот евтин штоф
И твојте чудесни чорапчиња
Плетат заплет тежок замрсен",Креветизам и хоризонтала
Пијан Славеј,,,ОД ЉУБОВТА ТРЕБА ДА СЕ ПАЗИМЕ,"ОД ЉУБОВТА ТРЕБА ДА СЕ ПАЗИМЕ

Румени се руменат образите
Румени се руменат образите

Но зошто да порасне љубовта наша!?
Ако ја разебеме ќе заебеме
Овој сладок дремеж на жешкото сонце
Ќе се стопи нежно ко сладолед

Румени се руменат образите
Од љубовта треба да се пазиме
Од љубовта треба да се пазиме",Креветизам и хоризонтала
Пијан Славеј,,,АДРЕНАЛИН,"АДРЕНАЛИН

Таа трансплантирана
Машина за чукање
Досега не типкала
Љубовно писмо
Таа трансплантирана
Машина за чукање
Досега не типкала
Љубовно писмо
Чукам по старите
Возбудени дирки
Приближно деведесет
Удари во минута
Чукам по старото
Механичко срце
Пулс – Масажа
Адреналин!",Креветизам и хоризонтала
Пијан Славеј,,,АНТИТЕЛО,"АНТИТЕЛО

Јас сум Антитело против таа болест
Јас ќе бидам злото што ќе проструи меѓу нас
И само чиста совест може да ме сопре
Прв да фрли камен тој што има совест
И сите мили коски нека ми ги здробат
Огнот ако згасне тогаш нека горам
Сите мили коски нека ми ги здробат
Огнот ако згасне тогаш нека горам
Секогаш спружен, никогаш простум –
Креветизам и хоризонтала!",Креветизам и хоризонтала
Пијан Славеј,,,ПИЈАН СЛАВЕЈ,"ПИЈАН СЛАВЕЈ

Немој да љубиш
Преселница птица
Фати ги мојте
Набрекнати крилца
Немој да чекаш
Јас да ти ветам
Дека ќе умрам
Со крилцата в џеб

Бог рече – Спиј!
И сонцето го згасна
Ама јас непослушен
Запалив ламба

Немој да љубиш
Преселница птица
Фати ги мојте
Набрекнати крилца
И немој да чекаш
Јас да ти ветам
Дека ќе умрам
Со крилцата в џеб",Креветизам и хоризонтала
Пијан Славеј,,,МИРО,"МИРО

Се гледаме жедни
Очи в очи, Миро
Сити грб си вртиме
Сонуваме мирно

Се гледаме жедни
Очи в очи, Миро
Сити грб си вртиме
Сонуваме, Миро

Ме мачи овој крцкав
Безобразен кревет
Напудрен и стегнат
Хотелски корсет

Ќе надојде крв
Баш од чиста мира
Поарно е ноќва
Со креветот да спијам",Креветизам и хоризонтала
Пијан Славеј,,,АМАНАМАН,"АМАНАМАН

Ме мачи гатанка на левата дланка
Наштоседолжикурофаманаман
Ме мачи гатанка на левата дланка
Наштоседолжикурофаманаман
Очите ги покрив ама скроз ги ококорив
Ушите ги зачепив и начулив
Ме мачи гатанка на левата дланка
Наштоседолжикурофаманаман
Месечко ме следи низ облаци бледи
Месечко ме демне зад облаци темни
Ме мачи гатанка на левата дланка
Наштоседолжикурофаманаман",Креветизам и хоризонтала
Пијан Славеј,,,СЛОБОДНАТА ЉУБОВ,"СЛОБОДНАТА ЉУБОВ

Ако ја укинат слободната љубов
За првиот бакнеж ќе мора да платиш
Ќе дадат малку попуст на брачната нежност
Во љубовта со данок на додадена вредност

Ако ја укинат слободната љубов
Кога веќе љубиш мора да е чесно
Ќе нема слатки тајни, неверства и кавги
И скршени срца ќе има многу ретко
Во љубовта со данок на додадена вредност

Ако ја укинат слободната љубов
За украден бакнеж скапо ќе платиш
Ќе биде тежок престап тајната нежност
Во љубовта со данок на додадена вредност",Креветизам и хоризонтала
Пијан Славеј,,,ЕЛА СИ В КРЕВЕТ,"ЕЛА СИ В КРЕВЕТ

Ела си в кревет
Ќе те вајам голорак
Ќе бидеш ремек-дело!

Ела си в кревет
Прсти ќе ми бакнуваш
Ќе бидеш ремек-дело!

Ќе гмечам, ќе штипам, ќе мазнам
Секоја педа, целото тело

Ела си в кревет
Прсти ќе ми бакнуваш
Ќе бидеш ремек-дело!",Креветизам и хоризонтала
Пијан Славеј,,,ОБЛАЧЕ,"ОБЛАЧЕ

Облаче бело
Облаче чисто
Пред малку ме плени
Сега не личиш на ништо

Облаче бело
Облаче чисто
Пред малку ме плени
Сега не личиш на ништо

Водата е мирна, рамна ко стакло
Мрсна е од мојта испрана радост
И нема веќе тајни
Преку седум џина
Преку седум црни запенети вина
Признавам, некогаш знам да бидам свиња
Од тебе ништо не сакам да кријам
Облаче бело
Облаче чисто
Пред малку ме плени
Сега не личиш на ништо",Креветизам и хоризонтала
Пијан Славеј,,,КУПИДОН,"КУПИДОН

Лош е стрелец тој Купидон, драга
Мене в срце, тебе во глава
Твојата љубов безболно вене
Мојата боли жива и здрава",Креветизам и хоризонтала
Пијан Славеј,,,ЛАВА ЛАВА,"ЛАВА ЛАВА

О, Лава – Lover
Попокатепетл
Во утроба вриеш
Надоаѓаш, раснеш
А љубовта црна
Вулканска пепел
Ако нѐ гуши
Мора да згаснеш

Ерупција крши зачмаено тело
Па се раѓа ново
Фасцинантно
Врело

О, Лава – Lover
Попокатепетл
Цела се тресеш
Надоаѓаш, раснеш
А љубовта црна
Вулканска пепел
Ако нѐ гуши
Мора да згаснеш",Креветизам и хоризонтала
Пијан Славеј,,,ДВОЈКА,"ДВОЈКА

Морнар ко морнар
Страшно пушев сакс
А ти беше сирена
Со пеколен глас.
Те задавив за вратот
Ти ме стегна таму долу
Морав да те чистам
Те пресеков наполу.
Клечев, те сечев
Те лупев ко кромид
На крајот пуштив вода
Промрморив – Збогум!
Длабоко во ноќта
Длабоко во ноќта
Двојката е мртва
Распадлива бројка",Креветизам и хоризонтала
Пијан Славеј,,,ШТЕТА!,"ШТЕТА!

Ќе паднеш ли еднаш во заборав
Да не можам да се сетам
Ил’ пак со палав бакнеж
Ќе ми се вратиш, штета!

Мижам да не те сретнам
Мижам да не те сретнам
Ил’ пак со палав бакнеж
Ќе ми се вратиш, штета!
Облоги ставај од насмевки разни
Поројните солзи прават трајни бразди

Мижам да не те сретнам
Мижам да не те сретнам
Ил’ пак со палав бакнеж
Ќе ми се вратиш, штета!",Креветизам и хоризонтала
Пијан Славеј,,,ВО ЈУЛИ БИТОЛА,"ВО ЈУЛИ БИТОЛА

Во јули Битола
На ќерамиди се лепат жештини
Облаците и небото се море немирно
Во јули Битола
Во јули Битола
Љуби ме
Вдиши ме
Љуби ме
Издиши
Љуби ме
Вдиши ме
Задржи здив...",Креветизам и хоризонтала
Пијан Славеј,,"слика на две страници како пауза меѓу два дела на книгата (нема
поднаслови, само сликата ги дели двата дела)",***,"Кога се вљубив во една нежна песна
Баш на прво уво, затрескан до уши
Избегав од светот и насамо ја пуштив
Скржаво на слушалки ѝ ја бранев честа
Да не рече некој – Песна ко песна",Креветизам и хоризонтала
Пијан Славеј,,,АВТОПОРТРЕТИ,"АВТОПОРТРЕТИ
(Yo Miro)

Долу во визбите и горе на таваните
На јавните куќи, музеите, кафаните
Закопана во прав и пајажина света
Старата слава да воскресне чека
Да удриш по ѕидот и остро да викнеш
Само со портрет до вечност ќе стигнеш
Но сега место лордови, место генерали
Разгневени тирани, намуртени дами
Позираат мајмуните и тие ќе се смеат
Со нашите господа фалени и славни
Со онаа најголема човечка мана
Великите да бидат духовна храна
И светот ќе бара масло на платно
Такво што на ѕид се качи страсно
И лесно ја опива врелата младост
Без особена главоболка и јарост",Креветизам и хоризонтала
Пијан Славеј,,,НЕСОНИЦА,"НЕСОНИЦА

Внимателно го слушав комшискиот пес
Со перница врз глава од полноќ до шест
Ритмички стапки без јасен акцент
Трохеј – дактил или јамб – анапест
Лаеше во стих пет лавежи по ред
За кучешки живот гневен кучешки еп

Така е ваму на дивиот запад
Денот врз ноќта изврши напад
Три сонца веќе собрани таму
Дивеат в залез, нејќат да зајдат
Изгоре денот од неспани ноќи
Поспано кино, пасивен најтлајф
Изгоре денот, изгоре ноќта
Што да ти кажам, не бива вака!",Креветизам и хоризонтала
Пијан Славеј,,,ОГЛЕДАЛО,"ОГЛЕДАЛО

Јас и мојот одраз
Не сме многу блиски
И ова огледало
Не е знак за еднакво
Затоа не верувам
Дека нешто менувам
Кога се израмнувам
Кога се дотерувам
Кога висам пред огледало
Кога барам знак за генијалност
Дотеран од Бога
Во неудобна баналност

Кога се огледувам
Во твојте очи вљубени
Не можам да верувам
Дека се разбудени
Висам пред огледало
Барам знак за генијалност
Дотеран од Бога
Во неудобна баналност",Креветизам и хоризонтала
Пијан Славеј,,,МИ СЕ ВОДИ ЉУБОВ,"МИ СЕ ВОДИ ЉУБОВ

Ми се води љубов
Младешки без обѕир
Ми се води љубов
Некомерцијално
Ми се води љубов
Раскошно и блудно
Ми се води љубов
Церемонијално
Ми се води љубов
Егзистенцијално
Вака и онака
Малку неморално
Ама љубов моја
Ако дадеш рака
Ќе те водам така
Ко шо ти се сака

(те бакнувам во голите гради
на Слободата од Делакроа)",Креветизам и хоризонтала
Пијан Славеј,,КО ОД МАЈКА РОДЕН,1. (Адам и Ева),"1. (Адам и Ева)

Беше еден човек
и беше една жена
Секогаш дотерана
а тој од мајка роден
Жената, згоден
моден креатор
Со него залудно
правеше напор
Но еднаш за Прочка
го фати малку жал
Рече – Сѐ ќе распродадам
да видиш некој ќар
И ноќта бргу падна
не продаде ништо
Го фати Карневалот
таков, гол пиштол
Без џебови, нудист
почна да му студи
Умот му леташе
по гаќи и блузи

И тогаш се пицна
го реши цел проблем
Сфати, облеката
го направи човек
Па побрза дома
кај својата дама
Помисли – Ноќва
би ставил и пижама
И прв пат беше гола
неговата дама
Прв пат беше гола
но не беше сама
Човекот реши
да не прави драма
Ја задржа облеката
се врати кај мама

„Прости ми, мајко
знам дека грешев
Ко од мајка роден
поарно ми беше”",Креветизам и хоризонтала
Пијан Славеј,,КО ОД МАЈКА РОДЕН,2. (Боксер),"2. (Боксер)

Се плашев ко дете
Дома дури лазев
Ме бодреа сите
Пушти се, ајде!
И така се пуштив
Во твоите раце
Ме крена ти в небо
Ме стутка ко јагне
А јас таков штрбав
Разлигавен плачев",Креветизам и хоризонтала
Пијан Славеј,,,МАЧКА ВО ВРЕЌА,"МАЧКА ВО ВРЕЌА

Нова љубов, трета среќа
Мачка во вреќа, мачка во вреќа

Бескорисно предзнаење
Претчувство и предзнак
Иако некако знам дека грешам
Благослов е со тебе да останам непросветлен
Во мракот на оваа кратковида среќа

Нова љубов, трета среќа
Мачка во вреќа, мачка во вреќа

Празните чаши на маса стрчат
Крвта што врие сака да џрџа
Сношти од вената извадив срча
Парче од оние скршени срца",Креветизам и хоризонтала
Пијан Славеј,,,ШАРЛАТАН,"ШАРЛАТАН

На прв поглед
Беше совршен трик
За уши го извлеков
Разумот од глава

На прв поглед
Беше совршен деликт
Ти ме мислиш џепчија
Јас срце ти крадам

На прв поглед
Изгледа нешто сум ти ветил
Ако добро погледнеш
Немам што да дадам

Поезија – Илузија
За љубов си страдна
Ако добро погледнеш
Немам што да дадам",Креветизам и хоризонтала
Пијан Славеј,,,ПРСТОМЕТ,"ПРСТОМЕТ

Ги врзавме клучка прстињата мали
Смирени сме сега ама нешто фали

Се чешкам со домалиот – главата ми чади
Ти од твојот луто прстенот го вадиш

Ми покажа среден. И јас тебе. Кретен!

Со прстот на чело покажуваш да сфатам
Јас со мојот тебе излезната врата

Сега креваш палец – патот да го фатиш
А јас вртам палци – чекам да се вратиш",Креветизам и хоризонтала
Пијан Славеј,,,АНГЕЛОТ-ЧУВАР СНОШТИ ГО ЗГАЗИВ,"АНГЕЛОТ-ЧУВАР
СНОШТИ ГО ЗГАЗИВ

Попусто сега водата тече
Џабе го триеш дебелиот мев
Наситен, Ѕверот душа ти гушнал
Дрочи и здивот му смрди на грев

Проклети да сте свирки и песни!
И вие нестрпливи девици бесни!
Ти што ми врза и одврза јазик –
Огнена водо, џембос да фатиш!

Ангелот чувар сношти го згазив
Опцу и офна – Гледај бе! Пази!",Креветизам и хоризонтала
Пијан Славеј,,,НОЌТА КОГА РЕЧЕ: МОЖЕШ САМО ДА МЕ СОНУВАШ!,"НОЌТА КОГА РЕЧЕ:
МОЖЕШ САМО ДА МЕ СОНУВАШ!

На плеќите носеше месечев сомбреро
Лунарен нимбус зад главата
Сенката ја фрли во недоглед
Ја издолжи до самата граница
Залудно ја душкаа кучињата
Залудно ја дешкаа од царина
Сенката ништо не пријавува
Таа пред никого не запира
Ги прекрши сите правила
Ја премина секоја граница

И сега кога можам само да те сонувам
Ти си ми несоница
Ти си ми неспаница",Креветизам и хоризонтала
Пијан Славеј,,,ЗАБОРАВИВ КАКО ИЗГЛЕДАШ,"ЗАБОРАВИВ КАКО ИЗГЛЕДАШ

Заборавив како изгледаш
Го пофаќам лицето свиено в коса
Скока прамен на топлиот шепот
Те бакнувам в уста со дланка
Мора да си многу лична, си мислам
Знам дека сонувам ама не престанувам
Се криеш ко робинка добиена на комар
Сврти се, покажи се, знам дека си ти
Каква и да си, знам дека си ти",Креветизам и хоризонтала
Пијан Славеј,,,СЕ ЖАЛЕА МОИТЕ ГУЛАПЧИЊА ПИСМОНОСЦИ,"СЕ ЖАЛЕА МОИТЕ
ГУЛАПЧИЊА ПИСМОНОСЦИ

Се жалеа моите гулапчиња писмоносци
Велат дека ретко на прозорец ги чекаш
Велат дека сега си помалку нестрплива
Писмата не ги читаш, по џебови ги туткаш

Се жалеа моите гулапчиња писмоносци
Велат дека жедни вода не ги напиваш
Дека не ги милуваш, во клунот не ги бакнуваш
Велат дека одамна бакшиш не ги даруваш

Ги прашав јас моите гулапчиња писмоносци
Сите до едно за тебе ги прашав
Велат дека ептен си се разубавила
Велат тие, велат, но како да ми кажат",Креветизам и хоризонтала
Пијан Славеј,,,УСНИ ПАКОСНИ ЧЕРЕШОВИ,"УСНИ ПАКОСНИ ЧЕРЕШОВИ

Ах, тоа мизерно утринско ЈАС
Таа осамена болка и јад
Отфрлен атом од онаа трула
Нестабилна вчерашна НИЕ молекула
Ах, тие усни пакосни черешови
Ах, тие тревожни смерачени беснила
Проклета да бидеш ако не е лага
Оти в очи не гледаш ами се огледуваш
Проклета да бидеш ако некој рече –
Стопати ти реков ама ти не веруваш!",Креветизам и хоризонтала
Пијан Славеј,,,НЕ ДОЗВОЛУВАЈ ДА ТИ ПРОСТАМ,"НЕ ДОЗВОЛУВАЈ ДА ТИ ПРОСТАМ

Не дозволувај да ти простам
Тоа не го заслужив
Те кренав од калта
Те фрлив на грбот
Те влечкав бесрамно тешка
Од твоите смрдливи воздишки
Од тие пијани навредливи сништа
Се скилавив, се урнав
Те седнав крај патот
Насмеј се колку можеш – реков –
Наскоро некој ќе помине тука",Креветизам и хоризонтала
Пијан Славеј,,,КАБАЕТ,"КАБАЕТ

Буден сум
Непрогледан
Со твоето нагласено присуство во молкот
Со кроткото извлекување од постела
Со фиоките и долапите
Плескањето на ластикот од гаќите
Сркањето кафе и воздишките
Со тешкиот парфем од инает",Креветизам и хоризонтала
Пијан Славеј,,,СРЦАТА НИКАКО ДА ФАТАТ ЧЕКОР,"СРЦАТА НИКАКО ДА ФАТАТ ЧЕКОР

Те следам како дишеш
Ритамот го фатив
Танцуваме бавно
Ти го водиш танцот
Вдишуваш копнеж
Воздивнуваш прекор
Срцата никако да фатат чекор!
Срце мое, немој ти да брзаш, ти реков
Срцата никако да фатат чекор!",Креветизам и хоризонтала
Пијан Славеј,,,ОПУЛ,"ОПУЛ

Се зацапав во очите
Нема очи такви
И чуеш ли – Убавице!
Главно мислам на нив
Иако ти најмногу
Со задникот се фалиш
Тоа ми е споредно
Пробај да ме сфатиш
Некои по нозете
Некои по цицките
Јас, за твоја среќа,
По очни сум убајни
А трае ли тој опулот
И очите се трајни
Трае ли тој опулот
И очите се трајни",Креветизам и хоризонтала
Пијан Славеј,,,ШАМАРЧЕ,"ШАМАРЧЕ

Ништо друго не сакам
Сакам да те пречекам
Да ми дојдеш на лозје
Да ми цапкаш на грозје
Боса да те собујам
Сукња да ти засукам
Да те кренам на раце
Да ми удриш шамарче
Ништо друго не сакам
Сакам да те пречекам
Шише да ти отворам
Уста да не затворам
Да прескокнам вечера
Да подголтнам за вечерва
Да те кренам на раце
Да ми удриш шамарче",Креветизам и хоризонтала
Пијан Славеј,,,ОКО,"ОКО

Кај ме зеде на око
Превртлива месечино
Ме одбиваш
Ме примаш
Осека и плима
Светилник на ова изгаснато небо
Само ме навлекуваш
Намигнуваш
Исчезнуваш
Кај ме зеде на око
Превртлива месечино
Ме одбиваш
Ме примаш
Осека и плима",Креветизам и хоризонтала
Пијан Славеј,,,"ТИ ВЕРУВАМ, ТИ ВЕРУВАМ","ТИ ВЕРУВАМ, ТИ ВЕРУВАМ

Од мене можеш да направиш црква
Ти верувам, ти верувам
Со фрески на твојата љубовна жртва
Ти верувам, ти верувам
Ти биди мое утешение грешним
Ти верувам, ти верувам
Ќе те зацрвенам со пофални песни
Ти верувам, ти верувам
О, света жено, остануваш тука
Ти верувам, ти верувам
Ти верувам тебе
И верувам во чуда

Немој сам да си простам
Немој сам да си судам
Ти верувам тебе
И верувам во чуда",Креветизам и хоризонтала
Пијан Славеј,,,"ДОБРО УТРО, КАЛИПСО","ДОБРО УТРО, КАЛИПСО

Денот ги отвори очињата
Синожолтозелени, бистри
Ветрето ги намовна морињата
Водите ги погалив плитки
Со дланките по површината...
Нурнав, ги исплашив рипчињата
=================================================================",Креветизам и хоризонтала
Пијан Славеј,,,СЕНКИ,"СЕНКИ

небото гори во модар пламен
сенки се кријат под дрво под камен
сенки се кријат под нашите чевли
времето заспива точно на пладне

и сѐ дури спие постои надеж
дека меѓу нас нема да пукне
дека меѓу нас нема да падне
еднаш засекогаш, само ќе клапне

но времето нема вечно да спие
ќе почне да врти, да чука, да трае
и сенки ќе тргнат од нашите чевли
ќе кружат ко стрелки на часовник, напред

мувите зујат над нашите глави
мршојадци кружат над уморен бакнеж
небото гори во модар пламен
небото гори во модар пламен",Срчки
Пијан Славеј,,,БУКЕ НА ЕДЕН ДОБРО ОДЛЕЖАН БАКНЕЖ,"БУКЕ НА ЕДЕН ДОБРО ОДЛЕЖАН
БАКНЕЖ

миризбите не ветреат...
коњакот, закопан во ровот
на старата загубена битка
копнее за моите жедни усни
и нејзините заоблени самогласки

го чував за победата
француски

а она црно зрно грозје
што го тркалавме ваму-таму
во бакнежот со заедничко каснување
и сокот што го преточувавме
од клунот во клунот
од грло во грло го пролевавме
и потем во крвта го зовривавме
и в срце го складиравме
еве, дури сега ми доаѓа на нос

миризбите не ветреат...
ветерот ги носи низ времето
галејќи ја по вратот, косите и дланките
тука пред носот ко цвеќе на сонот
што накратко го отсонувавме
и подзаборавивме

•

симултан бакнеж
се прави едновремено
не – јас да го барам
а ти да го даваш",Срчки
Пијан Славеј,,,БЕЛАТА СМРТ НА ЕДНА КРАТКА ЉУБОВ,"БЕЛАТА СМРТ
НА ЕДНА КРАТКА ЉУБОВ

не заспивај уште
држи ме буден
уште сме тука
уште сме вудве

мигнеш ли сега
и ќе нѐ снема
чудо сме ние
кревка идеја
дремнеш ли сега
и ќе нѐ снема
чудо сме ние
три кратки дена

не заспивај уште
држи ме буден
уште сме живи
уште сме вудве

те држам за рака
те држам за збор
најтоплиот бакнеж
за добра ноќ",Срчки
Пијан Славеј,,,ТУКУТАКА,"ТУКУТАКА

ти ги сакам очите
но не тукутака –
некогаш замижуваш
и не знам што замислуваш
одлутана, заглавена
на шестата страна
од книгата што заспала
во скутот и преде

ти ја сакам кожата
темна и мазна
но не тукутака –
ти зборувам, намовнува
па мислам е од зборот
мислам е од гласот
а нема врска, ете
од свежото е ветре

сакам кога молчиш
а ти тукутака
ме пропушташ низ срце
слободно да паѓам
ко топче што бие
во тилтован флипер
без струја и напон
без никаков напор",Срчки
Пијан Славеј,,,ИГРИВО СРЦЕ,"ИГРИВО СРЦЕ

ако во овие сабајлиња без гајлиња
будејќи се
случајно уловиш некој убав сон
мамејќи го со тоа игриво срце
тогаш, мижи
не отворај очи одеднаш
одмотувај полека

ако се откине
ќе го пуштиш по вода

ако во овие сабајлиња без гајлиња
будејќи се
случајно уловиш некој убав сон
мамејќи го со тоа игриво срце
тогаш, сонувај ме мене
и долго не излегувај од соба",Срчки
Пијан Славеј,,,СТРАНЦИ ВО НОЌТА,"СТРАНЦИ ВО НОЌТА

чув како ги креваш очните капаци
не мрдаш, се плашиш, мислиш уште спијам

добро беше ноќеска и уште сме во прегратка
па, сепак, вчерашна, прегратка непреспана

се плашиш од моето покајничко будење
десетици будилници црцорат низ прозорец

ќе биде ли подобро или ќе е полошо
од сонот што мислиш дека сѐ уште го сонам

а можеби знаеш дека одамна сум буден
ако прв заспав, сигурно и грчев

утрово е свежо, со гради те наслушувам
ќе молчи ил’ ќе пее отрезнато срце",Срчки
Пијан Славеј,,,ГАЛЕЖЛИВО,"ГАЛЕЖЛИВО

некосени мајски треви
запуштени рајски коси
а низ нив ме чешлаат
отровници боси

секоја змија
красен прстен носи
и јаболко сочно
сака да ми даде

вчера би гризел
вчера би крадел
добро е, утрово
не сум многу гладен",Срчки
Пијан Славеј,,,АБРАКАДАБРА,"АБРАКАДАБРА

ноќна птицо
дење спиеш
сонуваш месечина
може да те ослепи
малку дневна светлина

ноќна птицо
дење спиеш
сонуваш месечина
со крилцата на очи
главата под перница

електрична месечина
изгрева на улица
јата црни птици
бркаат виулица

сега знам што ќе речеш
можам да се кладам:
магична е ноќта!
абракадабра!

гледај, ноќна птицо
црвена ветерница
тешко црно вино
и црвена темница

сега знам што ќе речеш
можам да се кладам:
ќе летаат пердуви!
ноќта е млада

сега знам што ќе речеш
можам да се кладам:
утрото е мудро
а ноќта е храбра!",Срчки
Пијан Славеј,,,ШПИРИТУС МОВЕНС,"ШПИРИТУС МОВЕНС

не е добро, драга моја
ич не е добро!

сум мочал на отворено
и дуќан не сум затворил
сум паднал сред улица
сум нејќел да станам
сум сакал да лежиме
да си муабетиме

не, не е добро, драга моја
ич не е добро!

лошо сум се закопчал
уста не сум запетлал
сум го спружил јазикот
малку сум го поткасал",Срчки
Пијан Славеј,,,ЈАЗИК,"ЈАЗИК

секогаш се гадевме
панично ги вадевме
влакната од нашиот
заеднички јазик

но го заборавивме
зборот што го знаевме
на врв ни е на нашиот
заеднички јазик

едниот на другиот
солзите ги лижевме
мевлем лачи нашиот
заеднички јазик

а кога се сакавме
во устите се котеа
мојот и твојот
македонски јазик",Срчки
Пијан Славеј,,,РАСПЕСНИЕ,"РАСПЕСНИЕ

утрово со песна главата ја чукам
јата биљбиљ-зборој над глава ми кружат
гледам колку можам повеќе да фатам
ги затворам в кафез и префрлам чаршаф

ти сѐ уште спиеш и сонот ми го крадеш
не сонувам ништо освен тебе, знаеш
а послатко буди од мирис на кафе
мојата песна затворена в кафез

чаршафот паѓа, песната ечи
покриваш уши, велиш, ти пречи
и биљбиљ-зборојте не ми се среќни
летнете зборој, вратете се в речник!",Срчки
Пијан Славеј,,,АРАПСКИ НОЌИ,"АРАПСКИ НОЌИ

саноќ ги вртам најблагите думи
те нудам со шербет потурени фрази

која комбинација зборови, душо
го отвора сефот во твоите гради",Срчки
Пијан Славеј,,,СИТЕ ЛИЦА НА ЧОВЕКОТ,"СИТЕ ЛИЦА НА ЧОВЕКОТ

во прво лице сонува
во второ лице љуби
во трето озборува
во множина припаѓа
во второ не припаѓа
во трето, за други
не се ни труди",Срчки
Пијан Славеј,,,ЧУВАЈ СЕ,"ЧУВАЈ СЕ

чувај се од свињата што глуми гомномразец
чекај ја во калта, разоткриј ја во тињата
чувај се од свињата што грофта дека лае
ќе стане дома миленик, ќе игра со дечињата

чувај се од лице што се крие кога плаче
чувај се од лице што ја покрива насмевката
чувај си го грбот штом ти пружи некој раче
и Господ да те чува од на Господ бељата

и тогаш кога очите во очите ќе нурнат
и тогаш нема нешто многу за верување
се лажеш дека најпосле вистината е гола
ќе видиш уште една кожа за слекување

чувај се од маските што живот значат
далеку поудобни од голата фаца
чувај се од маските што живот значат
прилично попривлечни од голата фаца

(ех... глумци колку сакаш!)",Срчки
Пијан Славеј,,,МИЗАНТРОПИЈА,"МИЗАНТРОПИЈА

јас не знам да пијам
знам да се свињосам
со голтки цунами
ја цуцам ракијата
ја удавив душата
го потопив срцето
ја ебав пристојноста
го наквасив грлцето
во име на љубовта
на веродостојноста
сите ги вџашив
ја намалив бројноста
многу е просто
го срушив мостот
ѕверовите се поарни
од луѓето, сто посто

од време на време
да бидеме искрени
добро е човек
малку да се приземји
ај да си признаеме
соберете сили –
ниту сум ви драг
ниту сте ми мили
а луѓе само пес може да сака
и тие за љубовта знаат да вратат
но од благодарноста најмногу ме плени
што „кучки“ ги викаат кутрите им жени",Срчки
Пијан Славеј,,,ХЕЈТ,"ХЕЈТ

љубам да хејтам
хејтам од љубов
хејтам сѐ шо прета
и живо и мртво
јас без хејтот светот
не мо’м да го смислам
хејтам, значи постојам
комплиментот нема смисла

си хејтам дома сам
а хејтам и во друштво
со хејтомисленици
си хејтаме групно
хејтам од љубов
несреќна и клета
работам на случајот
и сам да се хејтнам",Срчки
Пијан Славеј,,,КАЈ ЌЕ ОДИ СЕТО ТОА САКАЊЕ,"КАЈ ЌЕ ОДИ СЕТО ТОА САКАЊЕ

кај ќе оди сето тоа сакање!?
ќе пеплосаат љубовниците
(оние што ги знаеме
и ние што ги знаевме)
ќе паднат дрвјата
со врежани прострелни срца
ќе ни стврдне јазикот
прегратката сопствените гради ќе ги стегне
но ќе останат песните
и во нив приказните
најсочуваните и незаборавните
оти сакањето не е нова идеја
од татка и мајка, баба и деда
оти песната толку ни треба
и ќе треба да се спасува
да се носи на грб ако треба
за да се преживее
за љубовта да остане вечна",Срчки
Пијан Славеј,,,ЗАБЛУДИ,"ЗАБЛУДИ

станете порано
видете го сонцето
што го злати трњето
и сувите секрети
на ноќните заблуди

ако ми се дигна
тоа не значи дека ми се допаѓаш
ако се намокрив
тоа не значи дека те посакав",Срчки
Пијан Славеј,,,СРЦЕЛИЈА,"СРЦЕЛИЈА

скршив гранка
ги сметив зад мене стапалките
препливав три длабоки реки
ги изгубив трагачите
ги стопив отисоците
зедов ново име, нов пасош
ги бричав мустаците
ги откажав пороците
ги раштимав гласилките
замижав и занемев
ги секнав мислите
ги заменив половите
компасите ги полудев
и за секој случај
го разместив небото
(сите ѕвезди и соѕвездија)
но немаше спас
ти пак ме најде
моја Срцелија",Срчки
Пијан Славеј,,,КЛИНЧ,"КЛИНЧ
(танго антипатос)

песна по песна
рунда по рунда
не сум веќе грд
малку сум и убав
земи ме ваков распеан и улав
дур сум жива вода божествено љубам

раз-два-три, ми броиш
ме бодриш да стојам
ти ли ќе си мојот шампионски појас
земи ме ваков распеан и улав
дур сум жива вода божествено љубам

ако може песната човек да ме направи
зошто не би можела да те стори љубовник?
ако може песната мерак да ти направи
зошто не би можела да ме стори љубовник?
песна по песна
рунда по рунда
спуштај го гардот
пуштај да те гушкам
земи ме ваков распеан и улав
дур сум жива вода божествено љубам",Срчки
Пијан Славеј,,,ПОЈАНИЦА,"ПОЈАНИЦА

не сонувам големо
правам ситни планови
толку колку за мене
за вас - ако погодам
за вас една песна
однатре ме скокотка
планот ми е побрзо
гради да си отворам
да го пуштам биљбиљот
дури му е времето
жално ќе е, распеан
да не го ослободам
не сонувам големо
правам ситни планови
толку колку за мене
за вас - ако погодам
колку пара уши
ти требаат, песно
да те вивнат високо
за да не те соборам?",Срчки
Пијан Славеј,,,ПРОБАЈ!,"ПРОБАЈ!

пробај!
пробај дури има
пробај дури можеш
дури си млад
пробај!
да не биде после дека нема
да не пожалиш некогаш дека си пропуштил
пробај!
не си ти толку незаинтересиран како што велиш
еве ти, пробај!
не биди завидлив
малку е тоа што навистина вреди",Срчки
Пијан Славеј,,,ЕБАНГЕЛИЕ ПО ЗИФРЕДИ,"ЕБАНГЕЛИЕ ПО ЗИФРЕДИ
(+18см)

ѓаволот тогаш се сложи со Господ
сите порно глумци да умрат во потоп
и повеќе никој да не види порно
да нема ич мрсно, сал да е посно

но еден пар глумци влезе кај Ное
го крлаа бродот во немирно море
и штом потоп спласна и бурата сопре
излезе пред нив културното поле

„светот без порно е напорно место“
викна тој славен филмски директор
голем рефлектор го заблесна сетот
„акција, деца, спасете го светот!“",Срчки
Пијан Славеј,,,НЕЗНАЈНИОТ ЉУБОВНИК,"НЕЗНАЈНИОТ ЉУБОВНИК

на гробот на незнајниот љубовник денес
девиците положија букет свежо цвеќе
седеа на каменот и пушеа џоинт
играа со цвеќето „ме сака-ме нејќе“

за него слушале од нивните мајки
овие им пееле епски тралалајки
приспивни за јунакот што една ноќ во градот
благословел жени само со оргазмот

незнајниот знаел цела ноќ да ебе
и знаел да сврши без да стане татко
старите велат, дотогаш и оттогаш
немало маж со тој ХХХ-фактор

велат, Казанова не му бил ни до колена
и Дон Жуан е ѕвезда, но не е толку голема
жално е и тажно кога едно вакво маже
ќе заврши славно без име да си каже
на гробот на незнајниот љубовник денес
девиците положија букет свежо цвеќе
седеа на каменот и пушеа џоинт
играа со цвеќето „ме сака-ме нејќе“",Срчки
Пијан Славеј,,,ПИГМАЛИОН ВО ОБИД,"ПИГМАЛИОН ВО ОБИД

да те прашам, кукле, дали е океј
да пробаме да влеземе во некој музеј?
имам вешти раце, ти си страшна мома
можеби во Лувр, можеби во МОМА?

дај да те ѕирнам под белите гаќи
како ќе те запомнам, така свет ќе памти
и ќе се возбудува пред мермерот мазен
со мојот потпис исклесан под тврдото газе",Срчки
Пијан Славеј,,,КОГА СОНОТ ЗАМИНА ПЕНЗИЈА,"КОГА СОНОТ ЗАМИНА ПЕНЗИЈА

кога сонот замина пензија
замина одеднаш и сам
на креветот вдлабнат од мечтаење
по сокакот поплочен од отсутно чекорење
во дупките со лош поглед и слаб промет
едноставно, престана да работи, се повлече

кога сонот замина пензија
не доби ни златен сат
ни проштален ручек со колегите
само жален насмев од девојките
разубавени од тоа апла загледување
тие што минаа ноќи во негово толкување",Срчки
Пијан Славеј,,,ШТО Е ТУКА Е!,"ШТО Е ТУКА Е!

знам дека е тешко
и нема ништо смешно
не лути се, ајде
што е тука е!

ако никој нејќе
појќе да те сака
може ти ќе сакаш
што е тука е!

но има нешто тука
кога срце пука
нишани и утка
што е тука е!

кога срце пука
до крај биди јунак
со последна љубов
пукај во себе!

ако никој нејќе
појќе да те сака
може ти ќе сакаш
што е тука е!",Срчки
Пијан Славеј,,,ДЛАНКОПИС,"ДЛАНКОПИС

плукни ја во дланките линијата на судбата
и протриј ги дланките за да си ја сковаш

плукни ја во дланките линијата на срцето
и протриј ги дланките за да си го згрееш

плукни ја во дланките линијата на животот
и протриј ги дланките за да си го вратиш

погледни го штотуку згазениот човек
згазениот човек надолу се свиткува
погледни ја штотуку згазената трева
згазената трева нагоре се исправа

зариј го во дланките моливот и орај
орај и преорувај, прецртувај, преболувај",Срчки
Пијан Славеј,,,КОЈ МОЖЕ ДА РАСИПЕ ЕДЕН ВАКОВ ДЕН,"КОЈ МОЖЕ ДА РАСИПЕ ЕДЕН ВАКОВ ДЕН

се прашувам од каде таков мир на бродот
гледаме бранот го крева хоризонтот
и бргу ќе стигне на нашиов брег
но кој може да расипе еден ваков ден

треба ли да боли и пред да боли
крајот на светот во џебно издание
можеби ноќва ќе клекнеш да се молиш
но кој може да расипе еден ваков ден

знам дека се точни црните прогнози
еден ден ќе скапеме но сѐ уште сме сочни
црвот ги гризе јаболката со ред
и кој може да расипе еден ваков ден

треба ли да боли и пред да боли
крајот на светот во џебно издание
можеби ноќва ќе клекнеш да се молиш
но кој може да расипе еден ваков ден",Срчки
Пијан Славеј,,,СТАРАТА БОЛКА,"СТАРАТА БОЛКА

решив да ја тргнам од животот жалта
ко таткото на Буда за синот што решил
розовите очила на нос ги ставам
јак аналгетик и антиестетик

но сѐ уште нешто внатре ме јаде
однатре нешто крвта ја труе
еднаш штом влезе боли за навек
штом ќе ја допреш, видиш и чуеш

за старата болка еден е лекот
може да преболи, знај, уште утре
но ако во вино ја удавиш среќно
несреќно така и радост ќе умре",Срчки
Пијан Славеј,,,ХРАБРОСТ ВО ЧАШАТА,"ХРАБРОСТ ВО ЧАШАТА

дур ја свртив главата
ти ми тури два часа
храброст во чашата

ако е во виното
зборлеста вистината
сега кога полека
неправедно испарува
без него пак нем ќе сум
лажовен кукавица",Срчки
Пијан Славеј,,,СЕБЕПРИФАТИЛИШТЕ,"СЕБЕПРИФАТИЛИШТЕ

кај што се ѓаволите таму се ангелите
не барај го Бога на безбедно место
и немој да молиш мирно да спиеш
не се родил човек кој сонува чесно

рече дека повторно сакаш да си љубен
да влезеш угул гол во морето луѓе
и нема да се плашиш повторно да љубиш
и после да ги лижеш срцевите лузни
и нема да се срамиш кога ќе те видат
кај влегуваш смрзнат малку да се згрееш
во својата кожа, сопствено мачилиште
најтоплото на светот – себеприфатилиште

кај што се ѓаволите таму се ангелите
не барај го Бога на безбедно место
и немој да молиш мирно да спиеш
не се родил човек кој сонува чесно",Срчки
Пијан Славеј,,,МАЈКО,"МАЈКО

на крајот на смеата
детето се сокрива зад сукњата
на крајот на плачката
дете се разгалува во кујната
на крајот на денот
ѕвездите се назад во вселената
на крајот на домот
камењата се враќаат во земјата
на крајот на збирот
никој не ги собира парчињата
на крајот на здивот
човекот си оди во мајчината",Срчки
Пијан Славеј,,,КОРЕЊА,"КОРЕЊА

малку дрвја живееја во градот меѓу луѓето
малку луѓе живееја в шума меѓу дрвјата

таа
измелезена
спиеше под искалеменото дрвце
беше целосно задоволна
немаше многу за сонување
плодовите сами од себе паѓаа на земјата

таа спиеше
и на сон виде како спие и сонува под дрвцето
никогаш никој не сонувал толку реалност
никогаш никој не пуштил толку корења",Срчки
Пијан Славеј,,,ЗАБРАНЕТО ОВОШЈЕ,"ЗАБРАНЕТО ОВОШЈЕ

од година во година
сѐ повеќе папсувам
пониско извишувам
потесно разгранувам
од година во година
пуштам в земја окови
исушени корења
пресушени токови
од година во година
ништо не се менува
редовно разлистувам
бесцелно расцветувам
и не фрлам озгора
не давам со години
зрели сочни плодови
на усните сокови",Срчки
Пијан Славеј,,,СВРЗАНИ САДОВИ,"СВРЗАНИ САДОВИ

срцата чукаат
двотактно пумпаат
твоето во моето
моето во твоето
сега се врзани крвните садови
делиме среќа, делиме јадови

ја легнав меѓу нас најрамната либела
куќата на љубовта мајсторски ја кренав

срцата чукаат
двотактно пумпаат
моето во твоето
твоето во моето
сега се сврзани крвните садови
подеднакво мераци, подеднакво јадови",Срчки
Пијан Славеј,,,РАСИПИКУЌА,"РАСИПИКУЌА

цела една вечност
кревам кула од карти
и не дишам
не кивам
пазам да не падни
редам кец на десетка
на кецот чаша мастика
и после ќе се запијам
неодржлива статика
а в раце убај раце
убај раце в раце
и мојте и твојте
и жално е после
ах, пусти карти
оти не стојте!
ве збирам во купот
си берам греојте",Срчки
Пијан Славеј,,,НЕДОПРЕНА,"НЕДОПРЕНА

излези од водата гола и преродена
удави го каменот на срце што тежи
исправи се на брегот чиста и недопрена
не се врти назад, езерото ќе среди

на црното месо електричен намов
на белото криеш три тетоважи
стигнале до нив десетици мажи
еден ги разбра – само тој се важи

сега си најубава
не верувај никому
што кажува инаку
само тој се важи!
само тој се важи!
само тој се важи!

излези од водата гола и преродена
удави го каменот на срце што тежи
исправи се на брегот чиста и недопрена
не се врти назад, езерото ќе среди",Срчки
Пијан Славеј,,,КАКО ДА ПРЕПОЗНАЕШ ПРЕДОЧЕНА УБАВИНА,"КАКО ДА ПРЕПОЗНАЕШ
ПРЕДОЧЕНА УБАВИНА

како да препознаеш предочена убавина
а да не се сопнеш од свиркањата
на мангупите по тротоарите
да не паднеш на фалбите
на другарите по меаните
да не треснеш на зависта
за козите на соседите
за сосетките – матурските кралици
убавиците на ѕверовите
трофеите на барабите

како да препознаеш предочена убавина
а да не паднеш на календарите
еротските разгледници во огледалата
по бербениците и фризераите
естетските аџилаци по салоните за мадамите
изложбеното и продажно
себе-фотомоделирање
по инстаграмите

како да препознаеш предочена убавина
ако, одвреме-навреме
не фрлиш по некој антиперископски поглед
длабоко под површината
зад привидот на рекламите
таму каде што сме сите такви
какви што сме самите
некогаш грдите
некогаш убавите
=================================================================",Срчки
Пијан Славеј,,в очи очи,МОЛИТВА,"МОЛИТВА

ако спиеш горе
на белите памуци
ако спиеш долу
во топла црвеница
и ако за момент
за еден краток миг
обратен од вечноста
ти благо се насмевнеш
колку да ме скокотнеш
име да ти извикам
во најкратка песна
смислена и пеана
во еден грч на срцето
во една екстрасистола
тогаш има смисла
сето тоа чекање
сето тоа лежење
тогаш има смисла",Полиграф
Пијан Славеј,,в очи очи,ПАРФЕМ,"ПАРФЕМ

сакаш ли да чуеш едно смело прашање
може ли за љубов да се пее по сеќавање
и треба ли за љубов да се пее по сеќавање
сакаш ли да чуеш едно смело прашање

и ти ли ги заборави промените во очите
(вљубенично разбистрени, оргазмично заматени)
и ти ли ги заборави промените во очите
(очајнички наросени, пресушени од плакање)
ако светот може без тебе да врти
ќе го пуштам сам да шета по вселената
кон тебе се вртам со тоа пусто прашање
треба ли за љубов да се пее по сеќавање",Полиграф
Пијан Славеј,,в очи очи,ЕДНА ВЕДРА НОЌ,"ЕДНА ВЕДРА НОЌ

кога те видов
кога се загледав
кога срцето ми расцути
тоа не беше обична пролет
и не дојде календарски
со трите цветни месеци
дојде без ластовици
дојде без предвесници
една ведра ноќ
дојде со молскавици
и сите тие светлини
во мене ги испразни
една ведра ноќ
во ниедно време
тебе те љубев
од очите светев
и сѐ што видов пламна
сѐ што видов згасна
и повторно денот
се ожари в пепел",Полиграф
Пијан Славеј,,в очи очи,НЕЖНОСТ,"НЕЖНОСТ

тогаш Орфеј продолжи да пее
колку ли му беше тешко
зјапаше во лирата што пред малку
на раце му умре од нежност",Полиграф
Пијан Славеј,,в очи очи,АТЛАНТИДА НА МЕРАКОТ,"АТЛАНТИДА НА МЕРАКОТ

ќе надојдат матните води
и никој не ќе може да го сопре ни Дунав
ни сказалките стари
ќе ја потопат брзаците кафеанската четврт
ќе се втурнат по закривената калдрма
и слабо осветлените сокаци
и ќе ги урнат вратите
ќе ги испокршат прозорците
ќе се качува матната
по старите изгланцани чевли
по излитените бечви
по срмените кошули
и бричени лица (баш така како што е редот)
и осумтемина тамбурџии
без никаков очај ќе го свират
последниот валцер на нивниот сопствен Титаник
певицата ќе пишти
сѐ дур не склокотат звучните меурчиња
претворајќи ја во безопасна слатководна сирена
редовните пијаници со скршени срца
ќе останат да лебдат по масите
нарачувајќи ги немо последните песни
пред фајронт
ќе намигаат светилките
ќе танцуваат догорчињата во смрдливите
пепелници
бокалите ќе го испуштаат последниот здив
„Смедеревка“
преполнетите чаши случајно ќе наздравуваат
со полуудавените мандолини, цигулки, гитари
контрабасот ќе ака од ѕид на ѕид нежно
ќе чука ко подводна камбана
објавувајќи ја смртта на сѐ подлабокиот глас
на Звонко Богдан
дури бавно и соблазниво вие дека има една
желба
да ги бакне уште еднаш
тие твои медени усни",Полиграф
Пијан Славеј,,в очи очи,ПЛЕСОК,"ПЛЕСОК

ќе падне стар дожд
одлежан, сторен
ќе се вивнат капките отстојани по липите
ќе удрат озгора со мирисен спомен
луѓе ќе се сетат...
ќе трчаат низ улици како споулавени
ќе врескаат на секое електрично празнење
и секоја молња ќе биде просветление
празнење на сите пропуштени возбуди
на сите насобрани мечтаени оргазми
дождот над нас ќе тропа по олуците
дождот во нас ќе чука по дамарите
водата ги памети сите песни за нас
жива-вода, забревтани
ќе се изнагалиме
до последна капка
до прв златен зрак
до славејавление
ќе се огласиме
колку сме се сакале
а сме заборавиле",Полиграф
Пијан Славеј,,в очи очи,МУЗИКАТА В РАЦЕ,"МУЗИКАТА В РАЦЕ

МИ НОСИ САМО БОЛКА
гитарата на дофат
на каучот оптегната
наштимана, затегната
а јас ноќва килав
љубовник без милост
свирач без свирка

љубовник без милост
свирач без свирка
стегнати прсти
во цврста тупаница
божем ќе горат
ако те допрат
музиката в раце
ми носи само болка
музиката в раце
ми носи само болка

со тебе знаев
да тангувам милонга
сега во прегратка
нема те колнам
музиката в раце
ми носи само болка
музиката в раце
ми носи само болка",Полиграф
Пијан Славеј,,в очи очи,ЛУТА,"ЛУТА

стануваш
одиш до прозорецот
ги разигруваш колковите
и ги враќаш в кревет
студени и цврсти однадвор
топли и меки однатре
гладни за ракава
што засега мирува и демне

утрото е свежо
цело во исчекување
можеби е добро што си лута
сега е совршен момент за простување",Полиграф
Пијан Славеј,,в очи очи,КАЛЕМЕЊЕ,"КАЛЕМЕЊЕ

под дрвото старец
благадуша, бушав
тамбура држи
наполу круша
се точеле песни
низ грлото, слушам
ги зреел во вино
од земјата јужна
благадуша, бушав
душа без душман
тамбурал везден
дур имал душа...
а жеднеат грла
и песни се сушат
и трепетни раце
тамбура пружат:
„земи ја, синко
здрава ко пушка
од новите песни
сега е нужда
крушата, нели
паѓа под круша
кантарки сој сме
певци до гуша“",Полиграф
Пијан Славеј,,в очи очи,ПРАШАЈ МЕ СТОПАТИ СТОПАТИ ЌЕ ПОВТОРАМ,"ПРАШАЈ МЕ СТОПАТИ
СТОПАТИ ЌЕ ПОВТОРАМ

пролетта ќе побели
зимата ќе позлати
есен ќе зазелени
лето ќе запролети
ќе го вратам времето
таму пред пијанката
ќе се тргнам за рака
ќе си викнам ‒ полека!
и сам ќе се оттргнам
сам ќе се оттурнам
ќе си речам ‒ в година
прашај се за каење
но, еве, и в година
да си простам не можам
а ти не препрашувај
џабе ќе се колебам
трипати прашај ме
трипати ќе преречам
од себе стопати
можам да се одречам",Полиграф
Пијан Славеј,,в очи очи,АЈ ШТО МИ СЕ СВИРАТ,"АЈ ШТО МИ СЕ СВИРАТ

ај шо ми се свират Стриптизетски ора
да се фатат моми лични да ги водат
деверици златни, сочувани дома
до бесвест да врти невестинска орда

да летаат чипки по зурлите масни
по игриви прсти Викториски Тајни
начукана мома на тупан да гази
чукало да згрми, тупан да се клати

ај шо ми се свират Стриптизетски ора
зетчето да лапни едно парче торта
невести да писнат, сватови да офнат
до бесвест да брлај несвестинска орда

ај шо ми се свират стриптизетски сола
под око да чкрапниш: „да земиме соба“",Полиграф
Пијан Славеј,,в очи очи,МАРШ!,"МАРШ!
(во мајчината)

го оставам зад себе кревкото срце
зад мене збивта сета моја слабост
јуриша в нозе клетничка крв
под чизмите стенка стариот патос

лева ‒ десна, лева ‒ десна...
конечна рима за машкиот хор
на тешкиот ритам чекорница песна
плукни му в лице на нежниот збор!

лева ‒ десна, лева ‒ десна...
почетна рима за разурлан хор
а кога солзи ќе олутат јазик
плукни му в лице на благиот збор!",Полиграф
Пијан Славеј,,в очи очи,ПЕЕЊЕ ПОД ТУШ,"ПЕЕЊЕ ПОД ТУШ

во маглите во бањата
ме бакнува прскалката
„отвори го срцето“
водата ми рече
и оган и вода
сѐ во исто време
ја пуштив врела
по грбот да ме пече
о, циганска крв
во вени од белец
и порив и прекор
сѐ во исто време",Полиграф
Пијан Славеј,,в очи очи,ПЕПЕЛАШКА,"ПЕПЕЛАШКА

лебдеам грбно
бестелесно лесно
пливање со поглед на ѕвездено небо

ме праша дал е полноќ
тричетврти-ноќ е
те оставив да спиеш
ме погледна со прекор",Полиграф
Пијан Славеј,,в очи очи,ЗБОГУМ,"ЗБОГУМ

ветре ги вее гаќичките бели
о, колку жално „Збогум“ ми велиш

сношти ги заклав првите петли
рано ќе тргнам, нема да сетиш

поглед во далечина може да е причина
на срце болештина хронично да пече

ветре ги вее гаќичките бели
о, колку милно „Збогум“ ми велиш",Полиграф
Пијан Славеј,,в очи очи,ПОЛИГРАФ,"ПОЛИГРАФ

стави ме на полиграф
на сон да ме испиташ
види дека сонувам
само гола вистина
ама рака на срце
раката на Библија
на јаве ќе излажам
ќе потиснам, ќе истиснам",Полиграф
Пијан Славеј,,в очи очи,ВИНОВЕН,"ВИНОВЕН

се случува некогаш
да станеш такво ѓубре
што може да се исчисти
само ако умреш
и ничкосан така
палениот, молчиш
дури таа гневна
по гради те толчи

и не можеш ништо
освен да цркнеш...

кога совеста е судија
сурова и строга
кога совеста е порота
болно неподмитлива
ниту помилувања
може да има
ниту пак ќе има
отфрлање на вина",Полиграф
Пијан Славеј,,в очи очи,НЕ ГО БАРАЈ ТОА ОД МЕНЕ,"НЕ ГО БАРАЈ ТОА ОД МЕНЕ

нема да чекорам во твоите чевли
не го барај тоа од мене
еден од нас носи поголем број
и тоа не би било фер
но, како да знам што чувствуваш
стоиш, трчаш
шуткаш, газиш...
мене ми е одвратно
тоа што го правиш
немој да чекориш во моиве чевли
не го барам тоа од тебе
ти подобро собуј се
босоног пази каде ќе згазиш",Полиграф
Пијан Славеј,,в очи очи,СИОТ ЗНАЕН СВЕТ,"СИОТ ЗНАЕН СВЕТ

во трусно и потресно
залутавме, пријателе
шут и прав се стори
сиот знаен свет

сѐ што сум видел
пред очи се слизна
и менува образ
земја се влече
не остана многу
за што би се фатил
пред да ме фати
и мене да ме свлече
и пред да ме голтне
просто да ме збрише
те побарав тебе, стар пријателе
да видам, да се чудам
што уште си тука
ќе можеш ли ти на твоите плеќи
сѐ што е трошно, но мило, да крепиш
или да оставиме
да падне врз главите
а тогаш, белоглави
малтер да замесиме
и збор по збор
светот убав
пак да го наредиме",Полиграф
Пијан Славеј,,в очи очи,ЈАБОЛЧЕ,"ЈАБОЛЧЕ

леле, старче јаболче
исушено, смежурено
на ветрот се нишаш
и не сакаш да паднеш
само од грдотија
грдо од самотија
висиш полуживо
така и ќе скапеш

а кого ти да соблазниш
па да се залигави
да ти се изнагледа
такво да те касне
леле, старче јаболче
пушти се, препушти се
земја што те родила
гладна да те јаде

а кого ти да соблазниш
па да се залигави
како да го прелажеш
такво да те касне
ај, направи место
леле, старче јаболче
падни долу, изгниј
горе друг да расне",Полиграф
Пијан Славеј,,в очи очи,АКО БАРАШ ЉУБОВ НЕМА ШТО ДА ЧЕКАШ,"АКО БАРАШ ЉУБОВ
НЕМА ШТО ДА ЧЕКАШ

погледни го на небото отисокот на денот
залудно ќе биде со друг да го споредуваш
сега или никогаш, еднаш и засекогаш
ако бараш љубов, нема што да чекаш
сега или никогаш, еднаш и засекогаш
ако бараш љубов, нема што да чекаш

посјајна од сите прометејски светла
ноќва во нас пламти една кратка свеќа
сега или никогаш, еднаш и засекогаш
ако бараш љубов, нема што да чекаш
сега или никогаш, еднаш и засекогаш
ако бараш љубов, нема што да чекаш",Полиграф
Пијан Славеј,,в очи очи,СО ВРЗАНИ ОЧИ СЕ ПЕЕ ТАА ПЕСНА,"СО ВРЗАНИ ОЧИ СЕ ПЕЕ ТАА ПЕСНА

со врзани очи се пее таа песна
без никаква можност со поглед да стрелаш
во оној низ нишан што в срце те гледа
со врзани очи се пее таа песна

со врзани очи се пее таа песна
зар злото има душа ‒ кон совест да клони
и оној што пука да остави пушка
може ли поглед солзи да згони

со врзани очи се пее таа песна
со врзани очи, но јасно се гледа
кој пред чиј опул би фатил да бега
ти врзале очи ‒ одврзале песна",Полиграф
Пијан Славеј,,в очи очи,ИСПИЛУВАЊЕ,"ИСПИЛУВАЊЕ

се будам среде ноќ
во црната темница
и дури се проѕевам
морам да се протегнам
но толку е тешко
предрожбено тесно
кај сум заспал вака
в гроб или в матка
ни љубов, ни плач
на другата страна
овде само уплав
од првиот чекор

дај да прсне зората!
дај да пукне лушпата!
дождот да ме покрсти
да ми дојде душата",Полиграф
Пијан Славеј,,в очи очи,МУЗА,"МУЗА

зачестија трудовите
ќе се раѓа песната
ти ја зачна
јас ја носев
твоја е
радувај се
стави ја на градите
плукната е на тебе
дај ѝ го името
добро ќе ѝ стои",Полиграф
Пијан Славеј,,в очи очи,НЕ СМЕ ЗА ВЕРУВАЊЕ,"НЕ СМЕ ЗА ВЕРУВАЊЕ

и ноќва се пролеа љубов
но не барај помош, на превивај рани
овој пат докрај пушти да тече
овој пат докрај пушти да искрвави

ова е тој последен пат
и последно ветување
но не сме за верување
не сме за верување

ова е тој последен пат
и последно вљубување
но не сме за верување
не, не сме за верување",Полиграф
Пијан Славеј,,в очи очи,КЛУПА,"КЛУПА

на улици мокри
ситен филмски дождец
прска само за нас
и нема, нема спиење

зад аголот е суво
зад аголот е глуво
овде сѐ се сјае
и нема, нема спиење

креветот е празен
оти не сум тука
има една клупа
и нема, нема спиење",Полиграф
Пијан Славеј,,в очи очи,СЛАТКОВОДЕН БАКНЕЖ,"СЛАТКОВОДЕН БАКНЕЖ

ако влезе некој под кожа
немој да го кротиш
во жешките ноќи кога обилно се поти

ако влезе некој под кожа
не пуштај го низ солза
пушти го низ бакнеж, бакнеж што се голта",Полиграф
Пијан Славеј,,в очи очи,МОЛИТВА бр. 2,"МОЛИТВА бр. 2

еден ден кога ќе ме нема
пред потполно да исчезнам од светот
кога само спомени ќе крепат
сети се дека сум ти рекол
оти веќе имам сѐ што ми треба
и само се молам да потрае векот",Полиграф
Пијан Славеј,,в очи очи,СТУДЕН,"СТУДЕН

роб сум твој
без сопствена смисла
и стокхолмски заложник
милослив заточеник
и маченик ќе бидам
со погубна верба

ти ако си заминеш
срце ќе ми откорнеш
по пат ќе ме завлечеш
вени ќе ми развлечеш
дури не се откинам
дур не се ослободам
дур не паднам ничкум
сам на денот суден
обезљубен и студен

ѕирни кога можеш
зад очиве, љубена
и повеќе никогаш
не барај ми утеха",Полиграф
Пијан Славеј,,в очи очи,СРЕЌАТА Е ТАМУ НА ДРУГАТА СТРАНА,"СРЕЌАТА Е ТАМУ НА ДРУГАТА СТРАНА

стојам пред водата, светликава, заводлива
бргу се соблекувам, побргу намовнувам
облечен човек таа вода не сака ‒
сака да ме гледа како се соголувам

влегувам срамежливо, скокотливо, кикотливо
со критички насмев кон сета таа драма
водата се качува, под појасот заплискува
дланките ги спуштам, по главата ја галам

водичке медомлечна, водо питка, водо пловна
штом во тебе нурнам, нема веќе назад
среќата е таму на другата страна
среќата е таму на другата страна",Полиграф
Пијан Славеј,,в очи очи,НЕКОГАШ ЗАПАЃАМ ВО ДЛАБОКА ЛИРИКА,"НЕКОГАШ ЗАПАЃАМ ВО ДЛАБОКА
ЛИРИКА

некогаш запаѓам во длабока лирика
и тешко се будам од силни сновиденија
а гледам светот побрзал и срамно не ме почекал
гледам некој умрел, а не знам дал е вистина
ебати умирачката без жестока пијанка
без земјата жедна за лута бела пијачка
гледам тој спроти мене куќата ја офарбал
и чув дека за нашата не сум плаќал кирија
или те запоставив со премногу внимание
или пак сум паднал во длабока лирика",Полиграф
Пијан Славеј,,в очи очи,APPALOOSA,"APPALOOSA

јавни го времето
тој непредвидлив appaloosa пастув
искорни го за гривата
збодни го по слабини
во галоп низ невремето
што побргу низ чемерот
низ непријателската оддалеченост
преку смртоносните полиња на недостигот
преку труповите на мртвите часовници
со скок преку викендите што не умираат
така лесно
не застанувај
секој одмор е умор за патникот што не стасал
слези и трчај со него
само не застанувај
претекни ги депешите за изгубените битки
гласините за малодушноста
лошите претчувства и заблуди
јавај лудачки
исцрпи го докрај
само стасај навреме
дури уште гори, дури уште пламти
барем дури зората не ја згасне жарта
провери го вигвамот
ако таа не спие
ако уште чека
во име на љубовта
застрелај го в чело
во име на меракот
убиј го времето
и легни до неа
една мала вечност",Полиграф
Пијан Славеј,,в очи очи,ВКУС,"ВКУС

ги менував јазиците
ги учев до совршенство
слушав, читав, пишував
запевав неутешно

и така те губев
на секој јазик пуст ‒
јас менував јазици
ти не мена вкус",Полиграф
Пијан Славеј,,в очи очи,ОДДИШКА,"ОДДИШКА

би спрегнал десет јазика
душа да ми потегнат
само еден врзан
не стига да доречам

би те однел ноќва
на црна месечина
да запалам светилка
да ти светнам проѕирка
душа да си отворам
да ми дувнеш воздишка

оттаму на гробишта
на старите љубови
за душа да раздадеме
за прошка и за оддишка",Полиграф
Пијан Славеј,,в очи очи,"СИ ЉУБЕЛА, ЌЕ ЉУБИШ","СИ ЉУБЕЛА, ЌЕ ЉУБИШ

си љубела, ќе љубиш
не е тоа нешто што може да се запре
со најјака верба и најсилна надеж

си љубела, ќе љубиш
никогаш крајно
си љубела, ќе љубиш
секогаш за навек

си љубела, ќе љубиш
а јас ќе се сликам
во трајните фигури со менливи лица

си љубела, ќе љубиш
не е тоа нешто што може да се запре
со најјака верба и најсилна надеж

си љубела, ќе љубиш
никогаш крајно
си љубела, ќе љубиш
секогаш за навек",Полиграф
Пијан Славеј,,в очи очи,ПОПАТНА,"ПОПАТНА

горе те качив на ушка
ти да ја пееш од душа
песната наша насушна
не можам да се наслушам

патот го сече в недоглед
ширното поле сончоглед
сонцето трча низ ветерот
ја галиш гитарата под нозе

зар ми ги стегаш ушите
зар ми ги влечеш уздите
зар ќе ме свртиш, најмила
под сенка да се спружиме",Полиграф
Пијан Славеј,,в очи очи,СРОД,"СРОД

двогласни битија
двојни коски, двојно ткиво
двојна плот, еден живот
двојни сновиденија

не сме ние род
не, ние срод сме
од една мајка Природа
и татко Чудотворец
светогледи блиски
нам што ни дели

а што се сродни души
родени ко една
разделени на две
родени ‒ за една
во друга да се најде
па да бидат цели",Полиграф
Пијан Славеј,,в очи очи,ПАЈАКОВА МРЕЖА,"ПАЈАКОВА МРЕЖА

пајакова мрежа
се ниша, се ежам
пајакова мрежа
се ниша, се ежам
се ниша, се ежам
кон тебе тежам",Полиграф
Пијан Славеј,,в очи очи,БЕЗУМИЕ,"БЕЗУМИЕ

ми лета умот
соседот ги лета гулабите
силно кон синилото
ги вперил показалците
а јас си го гледам умот
угоре се вивнал
таму се мераците

ми лета умот
на прозорец се крилат чавките
крадат парче леб
мачорот ги демне падобранците
а јас си го гледам умот
угоре се вивнал
јасни се знаците

ми летнал умот
се кренал ветрот и кренал сѐ живо
трескаат вратите
се кренале лисја до облаците
а јас сум овде надвор од умот
тој не сака да слета
таму се мераците",Полиграф
Пијан Славеј,,в очи очи,СКРШЕНО ЦВЕЌЕ,"СКРШЕНО ЦВЕЌЕ

земи ја сега скршената булка
трендафил, каранфил, буќет од смеќе
и удри по грбот една меа кулпа
виновен ти си, штом скрши ти цвеќе

сакај го жив на ливада цветот
легни си до него, на пролет, в лето
оздола кон небо секогаш глеј го
нека го, слободен, дур му е векот

расцветал сонот најаве силен
лошите сништа насон се збиле
многумина сонат за нашата среќа
посреќни од нас малкумина биле",Полиграф
Пијан Славеј,,в очи очи,КОГА ТЕ НЕМАМ,"КОГА ТЕ НЕМАМ

кога разговараме
вака како сега
јас сам со тебе
а ти можеби молчиш
тогаш не сум фер
те потпрашувам одоколу
со отровна насмевка
ти подметнувам одговори

кога си во рацеве не пишувам
сомнежите демнат
под секој камен-змијарник на мојата мечта
и треба само малку да те немам
за босоног да зацапам
и да ме снема",Полиграф
Пијан Славеј,,в очи очи,КАДЕ И ДА ОДИШ,"КАДЕ И ДА ОДИШ

надоаѓаш
со чекор бавен и леплив
нога пред нога
на кревет спушташ колена
фрлаш котва в постела
опчекорна прегратка околу половина
стапала свртени кон небо
црни од патеки ноќни
сакаш да го видиш светот...
и штом засуши јулската постела
се крева ветер и гради ти полни
шириш едра и креваш раменици
добар пат ‒ ти велам
врати се, каде и да одиш",Полиграф
Пијан Славеј,,в очи очи,ТРЧАЊЕ ВО ПРЕСРЕТ,"ТРЧАЊЕ ВО ПРЕСРЕТ

со секоја шепотна песна
од грлото чујно што бега
со сиот тој распеан копнеж
најпосле стасан на целта

со едвај дочекани утра
разденети ноќни светла
со сиот тој мизерен сомнеж
најпосле згазен од верба

со секој цут што се буди
од сонот на пустата желба
со здивот што расте и крева
најпосле тука пред целта

со секој забрзан чекор
музиката расте и крева
во тркот на лудите срца
низ целта на нашата средба",Полиграф
Пијан Славеј,,в очи очи,НИЕ,"НИЕ

а што сме ние‒
тревки на ветрот
огнена грива
на коњскиот галоп
ветрот што крева
ветрот што носи
цветната сплетка
во твоите коси",Полиграф
Пијан Славеј,,в очи очи,ЛЕБЕДОВА,"ЛЕБЕДОВА

ако те љубам за живот
тогаш те љубам и кревко
моиве трепетни дланки
галат со крвава нежност

ако те цутам во песна
тогаш те љубам за живот
колку ли погрешно пеам
толку штом не ти е мило

ако, пак, покриеш уши
да побегнеш ако ти иде
сон ако без мене виде
нема за што да ме биде",Полиграф
Пијан Славеј,,в очи очи,ВИДЕЛИНА,"ВИДЕЛИНА

ти си отпечаток на мојата рожница
не можам да гледам, а да не те здогледам
очи да си ископам и да ти ги подарам
во нив ти ќе можеш само да се огледаш
а јас и слеп би те видел само тебе
во себе да гледам, тебе ќе те согледам",Полиграф
Пијан Славеј,,в очи очи,ОЧИ В ОЧИ,"ОЧИ В ОЧИ

очи в очи, в очи очи
в очи очи, очи в очи
два бунара црни
две фрлени кофи
в очи очи, очи в очи
очи в очи, в очи очи
два грамофона
и две култни плочи",Полиграф
Пијан Славеј,,в очи очи,ВЕРБА,"ВЕРБА

живот заснован на вистински случај
толку неверојатен да мора да се штипнеш
минливоста е најголем уплав на љубовникот
расцветан се плашиш рано да не свиснеш
го самариш времето, со завети го седлаш
немој да го питомиш, клоцни го в ребра
вечноста е, напротив, безвременска идеја
грабни ја во чинот на бескрајна верба",Полиграф
Пијан Славеј,,в очи очи,ЦРНО ПИЛЕ,"ЦРНО ПИЛЕ

меѓу мене и дрвото со кое разговарам
стои висока и остра железна меѓа
дрвото одамна ја надрасна

меѓу мене и дрвото со кое разговарам
летаат птички
ќе слетаат на гранките
тоа им шумоли
тие му црцорат

што се однесува до разговорот меѓу мене и
птичките...
го има и тоа
сепак, од разумно растојание
се плашат тие од моиве гранки
не им веруваат
моиве гранки можат да ги здробат

срцево не може

еден ден ќе се престорам во дрво
црно пиле ќе ми слета на дланка
ќе го зграпчам и ќе го бакнам во клунот
ќе го пуштам за пак да ми дојде
ќе види тоа што е љубов",Полиграф
Пијан Славеј,,в очи очи,ЛЕТ,"ЛЕТ

ние сме вода што гори
премин во сонот
меланхолична смеа
изблуен оган
бездомник војник
судбински кобник
повраќаница што се голта
месечева соната жолта
девојка без ноќ
воин без моќ
папочна врвца
пролетни дрвца
сеќавања од живот минат
цветот од планина скинат
закачен на затворска жица
чиста вода
вода што гори
две крилја на полетна птица
=================================================================",Полиграф
Пијан Славеј,,,***,"јас сум вселен
ти си вселена
во куќата на љубовта
љубовта раселена",Јазик за двајца
Пијан Славеј,,,ЈАЗИК ЗА ДВАЈЦА,"ЈАЗИК ЗА ДВАЈЦА

и пред да се вљубам
со првите два-три разменети збора
ќе зачнам нов јазик
силен ќе го родам
таков ќе го раснам
срамежлив и невешт
јазик за двајца
на почеток девствен

и тогаш ќе потечат тивките думи
на зборливи усти ќе прилепам усни
со леплив бакнеж на меки лабијали
секој нов изгрев со Б ќе се пали

во нашиот јазик, јазикот за двајца
ќе снема веќе мисли што вредат да се кажат
ниту меѓу мртвите, ниту меѓу живите
ниту кај поетите, ниту, пак, во книгите

така без зборови ќе фатиме песна
и во таа песна ќе осамне име
неразбирлив звук, туѓинец за сите
просто ќе се чудат ‒ што пееме ние?!

во нашиот јазик, јазикот за двајца
ќе постои речник со само едно име
таму на почеток ќе нема баш ништо
на крајот на светот сал Зборот ќе биде",Јазик за двајца
Пијан Славеј,,,БЛОСОЕЊЕ,"БЛОСОЕЊЕ

да го гушнеш фрижидерот
да ја подотвораш вратничката
да грабнуваш од пивцата
да офкаш и да пцуеш
и да ти е мило
што не било и било
и да ти е мило
што не било и било",Јазик за двајца
Пијан Славеј,,,СЛЕПИЛО,"СЛЕПИЛО

сите твои слики
и тие што јас ги чкрапнав
и тие на кои сѐ уште не ме сакаш
и оние за кои сум љубоморен
(помалку или повеќе)
ќе ги распостелам в постела
солен и леплив врз нив ќе се стркалам
ќе се валам мераклиски
сѐ дури сите не се втиснат во плотта
стопени во медот
пресликани во потта
и тогаш ќе сопрам
ќе седнам, ќе те загледам
слика по слика
ко да гледам филм ‒
сиот твој живот на моево тело
сета моја снага ‒ храм на твојот лик

не сум те видел сто години
скоро цела недела

пак ме фаќа слепило
друго не ми се гледа",Јазик за двајца
Пијан Славеј,,,"МОЛЧИ, МОЛЧИ, ЉУБОВ МОЈА","МОЛЧИ, МОЛЧИ,
ЉУБОВ МОЈА

зедов в раце маче
или тоа ме зеде
в гради го припив
предеше ‒ предев
и така од милост
сум го стегнал силно
та изостри канџи
мјаукна од болка
и фати да гребе
фати да копа
искина месо
искрши ребра
срце ми лизна
в заби го стегна

го прашав дали може
да убие од љубов
и мене да ме сака
дали има живци...
ме погледна чудно
и некако луто
сал во еден замав
скина гласни жици",Јазик за двајца
Пијан Славеј,,,НЕКОЛКУ ЗБОРА,"НЕКОЛКУ ЗБОРА

и кога се пее
мојта песна не е долга
но секако е течна
кратка, јасна, болна
и сѐ што ќе викнам
ќе викнам од што морам
јас сум човек од неколку збора
јас сум човек од неколку збора

и кога се слави
без беседи, здравици, тиради
кревам чаша, правам тока
намигнувам и молчам
и сѐ што ќе речам
ќе речам од што морам
јас сум човек од неколку збора
јас сум човек од неколку збора

и кога се молам
не сум ни тогаш расипана плоча
и толку ќе шепнам
ќе шепнам колку морам
јас сум човек од неколку збора
јас сум човек од неколку збора",Јазик за двајца
Пијан Славеј,,,ТАМУ КАЈ ШТО ПРВПАТ ТЕ ЗАГУБИВ,"ТАМУ КАЈ ШТО ПРВПАТ ТЕ ЗАГУБИВ

на светото место ја целивав правта
утрото ветуваше победа

и никој не ми кажа
дека во меѓувреме
душманот крвнички ме добива

и никој не ми спомена
дури бев на колена
дека и на молитва
Небото се подбива",Јазик за двајца
Пијан Славеј,,,АНАТОМИЈА НА ЕДНА ПОРАНЕШНА ЉУБОВ,"АНАТОМИЈА НА ЕДНА ПОРАНЕШНА ЉУБОВ

ме обзема туѓата носталгија

поради листовите зацврстени
од поткревањата на прсти
за да бакнеш

поради шарениците
гламносани од двата славни пожари
што ѕверски те проголтале

поради стапалата
оформени од босите прошетки
и забревтаните машки стисоци

поради косите
избушавени и потем трајно искадравени
низ грубите збудалени прсти

поради начинот
на кој ја распетлуваш кошулата
на полни натопорени гради

и поради она, кога ти велам:
„колку си ми убава!“
а ти не ме погледнуваш
па се насмевнуваш:
„ех, да ме видеше тогаш
не е ништо сега ова!“",Јазик за двајца
Пијан Славеј,,,НА ЅИДОТ,"НА ЅИДОТ

ќе ти дојдам со тајфа
ќе ти дојдам во мака
(пијано соната
број 2, опус 35,
Фредерик Шопен)
стрелачкиот вод сам ќе си го најмам
сам ќе си го платам
ќе ме следат со внимание
од пристојно растојание
со вродена почит
за некој што сам си ја нарачал смртта
ќе ставам крупен бакшиш на секоја пушка
и јас ќе заповедам кога ќе треба
кога право в срце ќе ме згоди таа песна
ќе наредам стрелба од трепетно грло:
„љубов или смрт!“
„смрт или љубов!“
потпрен на ѕидот од твојата куќа
уште пред да пукнат
веќе ќе сум мртов",Јазик за двајца
Пијан Славеј,,,НЕ МЕ ВОЗНЕМИРУВАЈ,"НЕ МЕ ВОЗНЕМИРУВАЈ

гледам како водиш една твоја стара љубов
додека за нашата водиме разговори
милуваш лице
чекаш да проговори
дури водиш љубов
седам на подот
потпрен со грбот
на кревет што се кроти
дури водиш љубов
седам на подот
потпрен со грбот
на кревет што се смирува
со задишан насмев
се поткреваш да бакнеш
и ме вознемируваш
не ме вознемирувај!",Јазик за двајца
Пијан Славеј,,,ОВОШНИ ПЕСНИ,"ОВОШНИ ПЕСНИ

некои собираа солзи во шамичиња
други деликатно распнуваа пеперуги
ти љубеше да збираш вкусни вински усни
замижани бакнувања сочувани во думи
гризнати лубеници, капинки и дуњи
благо ферментирани вкусни вински усни",Јазик за двајца
Пијан Славеј,,,ПАЛИМПСЕСТ,"ПАЛИМПСЕСТ

најсветлиот ден ‒
со мојот лик
го презапомнуваш

најтемната ноќ ‒
со мојот здив
ја презатоплуваш
и секоја мерак-уличка
сега по мене ја викаш

а јас оздола гледам
оздола слушам
оздола читам",Јазик за двајца
Пијан Славеј,,,НÀ ЗДРАВЈЕ,"НÀ ЗДРАВЈЕ

вода пијат очиве
лута вода однатре
ние вино точиме
и пиеме нà здравје

еден збор си дадовме
зборот беше радосен
кога беше, либе,
ле зборот падна лажовен?!

јас те зедов за рака
ти ме пушти од рака
па си песна запеав
една песна нà мака

вода пијат очиве
лута вода однатре
ние вино точиме
и пиеме нà здравје",Јазик за двајца
Пијан Славеј,,,НЕКА ТЕЧЕ ЉУБОВТА,"НЕКА ТЕЧЕ ЉУБОВТА

нека тече љубовта
не чувајте ‒ не бранете
ќе надојде, ќе пробие
ќе поплави, ќе однесе
не се вразумувајте
не пренасочувајте
нека тече песната
игрива во брзаци
тешка на слаповите
моќна во устијата
нека расне љубовта
со растот на музиката
сонливиот дует
нека се повторува
нека се возбудува
нека се размножува
на крај нека грмне
симфониски накотена
бујно нека пупи
силно нека потера
ко семејно стебло
во семеен албум:
двајца ќе се доселат
едночудо ќе населат
тие ќе се отселат
и пред да се раселат
пак ќе се соберат
пак ќе се згнетат
во проштална слика
во кадро за спомен
сите ќе се навалат
над изворот на љубовта
сите ќе се потпрат
на стариот корен",Јазик за двајца
Пијан Славеј,,,ПОТРЕБНО Е ЧУДО ДА ВОСКРЕСНЕ ЧОВЕК,"ПОТРЕБНО Е ЧУДО ДА ВОСКРЕСНЕ ЧОВЕК

срцето повторно брзоплето јурна
збудалено
ко стално
пароксизмално

докторите најдоа начин да го збунат
да исклучат мотор
и пак да го вклучат

за момент немав срце
тоа срце стивна
умре еднаш такво
а инакво живна

за момент немав срце
добив срце лудо
потребно е чудо да воскресне човек
да воскресне човек потребно е чудо",Јазик за двајца
Пијан Славеј,,,ГНЕЗДО,"ГНЕЗДО

на вишните гранки
или долу в стебло
на дното или в небо

за добрата љубов
нема лошо гнездо

за добрата љубов
нема лошо гнездо",Јазик за двајца
Пијан Славеј,,,ДВЕ ПТИЦИ,"ДВЕ ПТИЦИ

бевме тандем, птици две
една пролет ‒ еден лет

бевме тандем, птици две
сега в расплет слетавме

јас сум, пиле, птица црна
нема оттука да мрднам

ти си, пиле, птица бела
тебе браќа ќе те селат

и ќе дојде зима тука
в празно гнездо ќе се стуткам

сам на светот, како утка
таа песна беше утка

сам на светот, како утка
таа песна беше утка?",Јазик за двајца
Пијан Славеј,,,КРСТ,"КРСТ

го слушав здивот на перницата
удираше тежок како ноќна далга

ти топло ме ослови
легна, ми подаде рака

но, што е ова што се случи?
се свртив да прашам

жалица пелин-мед ми даде
твој си е крстот, тивко ми рече

земи ги стигмите
земи ги шајките
твој си е крстот
одмени ме мене",Јазик за двајца
Пијан Славеј,,,САМИЦА,"САМИЦА

ко песна што се пее
на друг крај на светот
а ушите се тука
глуви цело лето.
ко камен себеотфрлен
копиле ‒ туѓ проблем
осамен во самица
сама ѕвезда Даница.
ко филм што сјајно отвора
а после не ти проаѓа
и збор што ти се свиѓа
а в речник си го стиснал
оти немаш таква мисла
па тогаш нема смисла.
ко гитара што сѐ може
а в раце ти е лута
така и јас молчам
јалово ти цутам",Јазик за двајца
Пијан Славеј,,,ЅЕНЅАР,"ЅЕНЅАР

трескаат вратите
пред мене и зад мене
кошулата се дрпа
чевлите се литат
се арчат парите
ама јас не се движам
јас сум недвижнина
застоена и пуста
каснат јазик
во затната муцка
лет во место
смрзнат залет
чуј ме и почуј ме
нека е налет ‒
ниту ти доаѓам
ниту останувам
само си ѕенѕам
си танцувам внатре",Јазик за двајца
Пијан Славеј,,,СРНА НА ПАТОТ,"СРНА НА ПАТОТ

те кутнав на патот
на капак те метнав
префрлив ќебенце
до тебе легнав

снегулките ни полнат очи со лапавица
отсекогаш си мислела дека сум кукавица

ах, ранета срно!
на топлиот капак летаме грбно
до небото сино
до небото црно

ранета срно!
нема веќе рамно, сега само стрмно
кон синото небо
кон небото црно",Јазик за двајца
Пијан Славеј,,,ШТИПНИ МЕ ДА ЗНАМ ДЕКА НЕ СОНУВАМ,"ШТИПНИ МЕ ДА ЗНАМ ДЕКА НЕ СОНУВАМ

ах, како чекам да седнеш спроти мене
утрово одбираме пак да не се будиме
не го пеглаш стутканиот фустан од Охрид
ми зборуваш за вестите од светот
за загинатите и војните
за патувањата што ги сониме
со парите што најпосле сме ги наброиле
ги плетам прстите во твоите
го дувкам праменчето ‒ пламенче од среќа
замислуваш желба
ја потпираш главата на мојата
старееме ко деца",Јазик за двајца
Пијан Славеј,,,"Mr SANDMAN, BRING ME A DREAM","Mr SANDMAN, BRING ME A DREAM

паѓам на мокриот брег на езерото
ти крај мене седнуваш ситна
стуткана во студот од крајот на разговорот

таму зад нас
две косилки тажачки песни вијат
мириса на заспана ноемвриска риба

ја отфрлам удобната визија за себе
мора да се прифатам за да преживееме
прошепнувам ‒ не постојам!
ти пак премолчуваш
и легнуваш врз мене
како врз саканиот ‒
по една трагично загубена битка",Јазик за двајца
Пијан Славеј,,,ЛАГАДИН,"ЛАГАДИН

годините без нас ја мекнеат волјата
годините без нас го слабеат телото
рака под рака влегуваме во водата
вдишуваме шлагер што лебди над езерото",Јазик за двајца
Пијан Славеј,,,НЕ СТАВАЈ КАРМИН,"НЕ СТАВАЈ КАРМИН

тапанџијата го следи ороводецот
кога меко цапнуваш, тропнувам со прачката
кога тешко згазнуваш, грмам со чукалото
кога застануваш
кога ме погледнуваш
тогаш си мислам:
ќе скокнеш ил ќе писнеш?
ќе свртиш ли од зглоб со шамичето без напор?
што ќе биде следно
се прашувам зинат...
накитени празни коли зад нас трубат-свират
а ние бавно се кршиме по патот.
што сака нека биде
не ставај кармин
не суши бакнеж
на устето масно",Јазик за двајца
Пијан Славеј,,,СЕРБЕЗ,"СЕРБЕЗ

зборот што го насобрав
само да те задржам
го однесе ко лисје
ко гранки за потпал
под кожа веќе нема да те допрам

ах, реко моја
не постојат брани што тебе ќе те сопрат
што ќе ти е сега мојов вечен оган
штом некој нов месец над тебе гори
и поткрева шумно возбудени води...
ми велиш дека никогаш нема да си одиш
и притоа незнајно во себе носиш
изворно ветување за ладно истекување
а против тоа ништо не можеш да сториш

кој влегол двапати
во истата река
тој влегол двапати
во истата жена

си слушнала ли некогаш зажеднета река
жално ќе те прелаже, тажно ќе те поболи
на водата се верува само по дождови
на водата се верува само по дождови",Јазик за двајца
Пијан Славеј,,,ВКУСНИ ВИНСКИ УСНИ,"ВКУСНИ ВИНСКИ УСНИ

ја испивам росата од усните
во градиве се питоми татнеж
трепетно сонце заоѓа зад насмевот
ја предавам душава низ бакнеж",Јазик за двајца
Пијан Славеј,,,РИТУАЛИ,"РИТУАЛИ

те халуцинирам.
стапалата шлапкаат дожд
во ритамот на нашата замислена заедничка песна
пукаат зглобовите
крцкаат прстите и забите
гмечиме месо меѓу скелетите
што копнеат да врзат коска
и најпосле сме сами

те подигам в раце
ме вклештуваш со нозете
ме влечеш силно кон себе
те втиснувам в гради

мирисаш на сонот
сонот корне на тебе
те држам така в раце
на високи гранки

раскрили се
вивни се
ама да се вратиш",Јазик за двајца
Пијан Славеј,,,ШТРКОТ,"ШТРКОТ

ноќта пред да се родиш
пред да го прелета западниот планински венец
пред да те снесе в Матка
те донесе тука
тропна на прозорецот
со бебешкото врзопче во клунот
и рече, ме нашол запишан во твојата натална карта.
а што си ми ти, го прашав.
рече, ќе тропнеш ти некогаш пак на прозорецот
и тогаш ќе влезеш на голема врата",Јазик за двајца
Пијан Славеј,,,УТРЕ,"УТРЕ

утре ќе те украдам
на неколку дена ќе ја скријам од светот
ќе ја врзам за себе таа убавина
сѐ дур не се наситам
а за тебе ненаситен сум роден
и таков ќе си заминам",Јазик за двајца
Пијан Славеј,,,АЈАХУАСКА,"АЈАХУАСКА

седиш сама
на летот за Ајахуаска
ти таму еднокрила
јас овде еднокрилец
но, ете, можело и така

добро е што не пуштаат музика во авионите
ја слушаш онаа во главата
и не знаеш дека ти живеам в уста
лежејќи на топлиот брачен јазик
под сводот палатум дурум
капејќи се во голтките бело вино
и кафето без цигарите

седиш сама на летот за Ајахуаска
и не знаеш дека ти живеам в уста

вчеравечер, кога се поздравивме
останав таму со последниот бакнеж",Јазик за двајца
Пијан Славеј,,,НОЕ ДРЕМЕ ГОРЕ НА ТЕРАСАТА НА ГОРИЦА,"НОЕ ДРЕМЕ ГОРЕ
НА ТЕРАСАТА НА ГОРИЦА

еве го и Потопот
те чекам да се јавиш
прекинати се врските
и небото се празни
а белки ќе се најде
умен галеб да те најде
на софра со песна
долу в Трпејца
наоколу винари
ем белограѓани
морнари демнат
плашејќи се да пријдат
мислејќи те сирена

не, нема да чекам
до последна капка
в грло ја цедам
последната надеж

знам дека сакаш зајдисонца стрвно
ќе рипнам, ќе пливам
кон првиот залез
=================================================================",Јазик за двајца
Ефтим Клетников,,јавач во полноќта,јавач во полноќта,"ЈАВАЧ ВО ПОЛНОЌТА
1
Јуриш, ене, низ долината.
Ти сет си во рамнината.
Само рамената ти се уште
во ридовите кај виши, стројна,
гордата вршка на боровите
и вода една збивта во мрачнината.

И Ноќта, заедно со Тебе,
се носи низ ветровите,
над нашиот дом мине,
низ цутјето во градините.

Ко слана да се вести
Овошките лелекаат, се тресат,
и модер уплав татко ми го фаќа.
Во Негрево не спушта клепки никој;
и амбарите и гробовите
останаа со отворено око,
да не посее пепел врз нив
црната здравица на боговите.",Окото на темниот
Ефтим Клетников,,Јавач во полноќта,Јавач во полноќта - 2,"2
Јуриш, ене, низ долината.
Ти сет си во рамнината.
Само рамената ти се уште
во ридовите кај блика цвеќе
и скока елен темнозелен
со згасната ѕвезда меѓу роговите.

Јуриш. Опитно и стреловито
навлегуваш во средиштето на Ноќта :
се двои Јатката под галопот,
со длабок глас се вести водата
и избива, се пени, шумот Потокот
полн страшна Ведрина во мракот.

Но ти стапнале на следа,
од Север густи сенки само ездат:
те храбри ли надежта на патот?
Над наметката ти ноќна ниту ѕвезда,
ни било каква светлинка да блесне:
зад девет гори Снежана држи
Сребрено Јаболко во скутот,
и само тоа фрла тенок лач над бездни.

Доцна доба. Јуриш, ене, стушен,
сè низ струјата на ветрот.
И клатното на саатот
во мојата соба, среде песните,
сосе едноличноста на ритмот цврст,
се раствора во Темно Време
па шуми, грми и се влева
во морињата зад свеста што се.

На местото од клатното
се светка сега Окото на Темниот:
Петел Црн му пее во зеницата
и прска Јатката на Полноќта.
Под затворената рамнотежа на стрелките
не се движи ни една лаѓа,
грозен сон ги притиснал просторите,
и нема Млада Месечина
да огрее над гробот на Девојчето
заборавен, пред времиња, зад горите.",Окото на темниот
Ефтим Клетников,,Јавач во полноќта,Јавач во полноќта - 3,"3.
Јуриш, ене, низ долината.
Ти сет си во рамнината.
Само рамената ти се уште
во ридовите кај стебло едно,
ту стебло е, ту Невеста во тмајот,
цветен привид што ти плиска,
некаде зад свеста, од латиците и сјајот.

Пропаѓаат копитата во мракот.
Светкавицата што пламти под нив
фрла сјај на Прстенот од мртвите,
а блеска алем-камен
и под јазикот на змијата
што ни го чува од невреме
Љубовното Време и Бакнежот во него.

Светка. Но дел од светкавицата
се рони и во житата низ кои минеш;
ја жари ламбата во мрак-одајата
од ќерката на воденичарот.

(Тоа Ти ја гледаш Неа,
или Таа те вика скришум в ноќта,
со глас ко лилјан темносин —
не узна никој.
Струи морен мракот, струи,
но зрното, потпалено, зрее
и Ламјата што ја расчепила устата
се сели од нашето гладно време.)",Окото на темниот
Ефтим Клетников,,Јавач во полноќта,Јавач во полноќта - 4,"4
Јуриш, ене, низ долината.
Ти сет си во рамнината.
Само рамената ти се уште
во ридовите кај Џин од глина
го крепи честарот за тлото,
а секој корен в срцето јадосано
му пуштил жила мракот да го срка.

Јуриш. Темна Птица пропејува,
ти слетува зад свеста
и паѓаат снеговите над шумите;
Студот пробива, напластува соспи
и меѓу редовите на мојата песна.

Јуриш. Над твојата глава мигум
блеснува и понекоја заледена ѕвезда;
замаглен, испловуваш ко Призрак:
или тоа само темната одежда
сјае по рабовите, сошиена од конец-зрак.

Јуриш. Од долго јавање
низ струјата на ветерот
и телото ти стана ветер.
Ќе успееш ли в зори, заедно со Сонцето,
да влезеш полн во Денот,
или ќе те демне уште долго.
Полноќта со лик на страшен ловец,
се додека не те зарие ко црна стрела
среде длабоката рана
на Ѕверката осветлена во пладнето?",Окото на темниот
Ефтим Клетников,,Јавач во полноќта,Јавач во полноќта - 5,"5
Јуриш, ене, низ долината.
Ти сет си во рамнината.
само рамената ти се уште
во ридовите кај спомен еден
се притаил сред гроб во мракот
и избива, зад грб ти плиска Извор леден.
Јуриш. Те носи струјата на ветерот.
Се губиш, сосема исчезнуваш:
ни коњ, ни тело —
веќе си сал крик на просторот;
Самотна, Ѕверката рикнува во шумите,
излегува од нив
и ни влегува во сонот.",Окото на темниот
Ефтим Клетников,,окото на темниот,окото на темниот - 1,"ОКОТО НА ТЕМНИОТ
1
Таа ноќ луњата удираше
до дното на човековата осаменост
и опустоши сè, сè сруши, угаси сè.

Не ги дофати само градините
во кои посеаја љубовниците,
не ја напукна насмевката на Детето
изгреана во венчето на пупките,
не отвори црно вирје во зрното од житото
ставено под главата на Оние
што лежат спокојни на одерот
и не ја угасна
светилката на мајка ми во гробот.

Ликуваше Темниот, ликуваше са ноќ;
а пред зори,
од мракот на неговото јадосано срце
шумата се нахрани зеленило
и како лебед искокна Денот
во небесата модросини.",Окото на темниот
Ефтим Клетников,,окото на темниот,окото на темниот - 2,"2
Грмеше сјајот.
Но окото на Темниот не заспа.
Сè уште избиваше од тмајот,
онаму кај што се беше јавил Изворот,
на работ меѓу честарот и овошките.
Љубоморно го гледаше
закопаното тело на Невестата.
Но и тоа му бегаше:
ту низ водата,
ту низ соковите, под кората.
Блеснуваше во цутјето на крошните.

Грмеше сјајот,
и на Оние што се причестуваа, тој миг,
заборавени на малтерот во црквите,
почнуваше да им пупи повторно
миртата посреде челото,
од Виното што им го подаде Светлиот
како прослава на Раѓањето.",Окото на темниот
Ефтим Клетников,,окото на темниот,ОКОТО НА ТЕМНИОТ ГИ ИЗВИДЕ И ГРОБОВИТЕ,"Окото на Темниот ги извиде сите светлини.
Секаде остави црна пукнатина во нив.
Ја подотвори и вратата на гробовите,
но таму на мртвите, од ништо друго,
а од Ѕвездата што ги испрати до под снеговите
им блескаше нежното пламенче во кандилото.

Ѕиркаше, са ноќ ѕиркаше Темниот
низ подотворената врата на гробовите
и премале пред храброста на зракот
што ја крепеше тешката планина на ноќта.
Од некое соѕвездие пробиваше ветер,
но ништо не се измени сред мракот длабок:

Спокојни беа лицата на мртвите,
полни со ружи од нестварни бавчи.
Плискаше пламенчето во темнината,
и заспа, близу него, Детето во лулката,
а мајката замина по нова рожба
да ја потсили, пред зори, Светлината.",Окото на темниот
Ефтим Клетников,,"окото на темниот - ДЕТЕТО И ОКОТО НА ТЕМНИОТ
-На Гане Тодоровски",ДЕТЕТО И ОКОТО НА ТЕМНИОТ - 1,"ДЕТЕТО И ОКОТО НА ТЕМНИОТ
На Гане Тодоровски
1
Спие. Бакнежот е езерце на радоста.
Да знаеше за процепот посреде морињата,
што ги голта заедно пливачите сосе храброста,
не ќе истрчаше од својот јужен засолн;

Ќе беше само скришно изворче на Зракот,
што дотечува во цутјето од кое, првин,
зачна Нејзината девствена утроба.
Дури потоа се настрви и Мракот.

Но, пред да го здогледа Човекот кај страда,
ја виде, може, Неа: со венче и со Прстен,
чиста и шумна како семка што отворила врата
пред плодната машкост на пролетниот ветер.",Окото на темниот
Ефтим Клетников,,окото на темниот,ДЕТЕТО И ОКОТО НА ТЕМНИОТ - 2,"2
И веќе имаше пукнатина во Бакнежот.
Водата бувна кон детското лице.
Никој не виде што изнесе Длабочината;
но сè го забележа мигот. Расцуте Овошката.
Како ластарот, полн сенки, што ја префаќа
светлината, така Детето се креваше во снагата
на Момчето. Но, не го виде Темниот како, за себе,
ја води Невестата низ шумите на тагата.
Ѕвездите гаснеа. Тој пееше со глас на тмајот.
Во гласот темно збивтаа громовите,
и молњата што паѓаше врз Градините на Рајот
го хранеше сал црвот во Јаболкото.",Окото на темниот
Ефтим Клетников,,окото на темниот,ДЕТЕТО И ОКОТО НА ТЕМНИОТ - 3,"3
Разгрануваа, ранети, и дрвјата и сонот.
Листаше ноќта во јатката на Светлото;
но, Тој и Таа го принесоа на пладне
овошјето на својата досудена гозба.

Под кората на плодовите — самрачното око.
Невнимателно, Пладнето се весели од сјајот.
Но, ликува Темниот таму кај што грми Празникот;
И овошјето и чиниите му се до самите усни.

Сал Детето се јавува повторно низ Зракот.
Има Ѕвезда и Коњ од Сонце. Бега, сјае
пред мрачното око. Но онаму кај трча, Боже,
расте Темното, од ништо друго, а од Судбината
што зјае",Окото на темниот
Ефтим Клетников,,окото на темниот,НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 1,"1
Не минувајте покрај гробовите
на девојките, никогаш Прстен
што не ставија на раката:
Длабока вода ќе ви пробие во сонот
и нема да ви каже, смајна,
ниту низ колку темни одаи поминала,
ниту што видела во нив, ноќта,
ни дали се ослободила,
или само ја изнела тежината,
та блика болно бистра в зори
и бучи страшно ведро под планината.",Окото на темниот
Ефтим Клетников,,окото на темниот,НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 2,"2
Не минувајте покрај гробовите
на девојките, никогаш Прстен
што не ставија на раката.

Од рана пролет, кога копнат снеговите,
ним им се покажува лицето
во модрото дно на вировите.
Тогаш ги напушта студот,
се рони жар од незнајни ѕвезди
и бокал неиспиено свадбено вино
им се, распенети, гробовите.

Бокал неиспиено свадбено вино;
Ним, пак, усните им се само наднесени:
и од занесот ли, пијалакот ли пламнува,
некоја бескрајна тајна ги поткрева
кон излезот покажан во мракот
низ кого повторно минува Сè што било;
Сè се потсетува одново на мигот,
напупува мртвото лице,
среде зеленилото вивнуваат овошките.

(Ох, црна таго ле! Блеска сонцето
и трупа везден соспи мирисот
по рабовите од нашите подзасушени усни,
кои повторно почнуваат да листаат.)",Окото на темниот
Ефтим Клетников,,окото на темниот,НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 3,"3

Вика, модер, гласот на девојките.
Од негде, престорен во ветер,
се јавува, пред вечер, Љубениот:
шуми са ноќ меѓу стеблата.
Никој не слушна ништо, ни како рече,
но пред зори се отвораат пупките:
од цутје трудни веат крошните.

Плодовите се јавуваат пред есен.
Гледаме, нашето детско лице
им легнало под кората и спие сино,
како вода стишана се блеска,
од чија прозрачност се храни са пролет и лето
листот на темнозелената леска.",Окото на темниот
Ефтим Клетников,,окото на темниот,НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 4,"4
Не минувајте покрај гробовите
на девојките, никогаш Прстен
што не ставија на раката:

Мракот, престорен во Шумски Крал,
исшетан среде најсветлата точка од денот,
ќе ви ја обрсти насмевката околу усните,
и така ноќен, ноќе, со темен бакнеж

ќе го храни јадосаното срце
на љубовниците облечени во црно;
но нема кај нив да процвета,
а ќе фрли цутје гранката,
во скриен засек сред темните шуми.",Окото на темниот
Ефтим Клетников,,окото на темниот,ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 1,"1.

Окото на Темниот го гледа, успано,
мртвото девојче на воденичарот.
Тоа спие во темелите на воденицата.
Скришна една ѕвезда далеку се сјае.
Таа знае, лицето го памети;
но Темниот ја преточува темнината,
постојано како каменот што трае,
и варди да не капне ниту капка лач
во сонот морен што го љуби;

Темно море му го намовнува бакнежот.
Но сал со окото го милува девојчето.
Тоа, пак, на замин, ги оставило усните
да дозреваат, под светлина, во житата:

(Ќе има осветлена храна и за Оние,
кои ќе се родат среде луњата на ноќта,
во празни домови и ненадгледани од бога.)",Окото на темниот
Ефтим Клетников,,окото на темниот,ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 2,"2.
Окото на Темниот го заградило
сонот на девојчето со црно цвеќе.
Воденичарот го пуштил како ѕвезда Деница
гласот во мрачнината. Светка болката.
Лелекаат со зрачен глас и каменот и водата.

И воденицата, од жал, го оставила житото,
па мракот, са ноќ, сал во светлина го меле:
напира, бистра, жилата на Изворот и шуми,
пее во темниот корен на соѕвездијата;

Но девојчето, неразбрано, спие во црнината
од заљубената зеница на Темниот,
над чија наразена длабочина, понекогаш,
блеснува сал крошната на месечината.

Сал тогаш воденичарот девојчето го гледа:
Темниот му бере јаболки од сребро.
Тоа станува, ги зема долу ситата и сее.
Меси леб за мртвите. Но, наеднаш, брашното
е снег
што почнува над воденичарот да вее",Окото на темниот
Ефтим Клетников,,окото на темниот,ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 3,"3
Темниот му бере јаболки од сребро.
Но девојчето е мртво. Молчи смајно.
Само усните во житата, ене пламтат,
му дозреваат и пукаат под сонцето,
оставени во мигот кога, одвај,
зад свеста сал Свршеникот се вестеше.

Прозрачен, Тој тогаш немаше
ни цврсто лице, ниту облик:
не дрво силно што го нишаат ветровите,
а ветер што се вообличува во дрво.
Беше отсјај само, водена гранка,
идна јатка на плодовите.",Окото на темниот
Ефтим Клетников,,окото на темниот,ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 4,"4
Ни Свршеникот не ја виде Неа,
но самотен, ќе се присети по времиња.
Знакот сам ќе пламне, ќе се јави:
ќе ѝ го препознае бакнежот во житата
и ќе ја здогледа како жена
во зрната, налактена на плодноста:

Ќе го оврше житото во сонот
и ќе го испече лебот на нагореното срце.
Потоа ќе посака нешто да им каже на корењата.
Испружен во тмајот нема да се разбуди:
ке ги размени говорот и телото
за нежната тајна на семињата.",Окото на темниот
Ефтим Клетников,,окото на темниот,ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 5,"5

Столетија ќе слетаат врз лицето
на Ангелот во Македонските цркви.
Зад клепките на смртта, од север,
ќе задува. Снег ќе завее над горите.
Од покривот, ќе слегне студот во темелите.
Но лебот, негибнат, ќе остане.

Оние што ќе пристигнат, премрзнати,
во гладното време на сеприсутната зима,
ќе го вкусат, богато ќе се нахранат,
а потоа, оснажени, ќе најдат пат во мракот
и ќе ја приготват обновата на Пролетта:
Славењето ќе им даде насока кон Зракот.",Окото на темниот
Ефтим Клетников,,окото на темниот,ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 6,"6
Секое дрво ќе си ја познае семката;
ќе плисне цутјето и над гробовите,
разлистени ќе слезат ѕвездите во водите.
Но, знаат како го преобразува Ружата тмајот
и Двајцата со вечна детска лика што се, долу,
и нема да прашаат кај, тоа, грмнал сјајот.

Ги теши Темниот со стеблото месечево.
Им носи јаболки од сребро —
и додека ги бере, понекоја од нив
се сронува и паѓа чудно сина,
врз нашите усни што ги пали пламен жив.. .
Или тоа, само, миговите сини, сино минат?",Окото на темниот
Ефтим Клетников,,окото на темниот,ОКОТО НА ТЕМНИОТ И ЉУБОВНИЦИТЕ - 1  - Слика во пролетната слика,"ОКОТО НА ТЕМНИОТ И ЉУБОВНИЦИТЕ
(триптихон)
1
Слика во пролетната слика

На небото некој пали оган:
над шумите престанува да вее.
Лилјан ги допирнува снеговите:
бликнуваат низ зеленилото потоците.
Од сјај и пена сè е.

Се љубиме. Бакнежот ни е полн со вода.
По везден креваме воденици
за житото од нашиот непостојан Восхит;
чудесно лесен ни се чини каменот,
и не чувствуваме како ни ја притиска
Сенката што си ја заѕидуваме во темелот.

Грми над нас здравицата на Боговите;
Ведрината спуштила ѕвоно и во семето
еднаш што го однело невремето;
ластарот избива посреде гробовите.

(И светците на ѕидот, збиени во олтарот,
не издржаа пред Чудото на Вознесот.
Го отвориле гласот како презреан плод и пеат,
Големо Дрво им расне во молитвата;

Темните вокали се двојат, паѓаат во темелите
и секаат, заискруваат во каменот што трае,
а светлиот дел на песната, расшумен,
го крева покривот, и кубето во небото се сјае.)",Окото на темниот
Ефтим Клетников,,окото на темниот,ОКОТО НА ТЕМНИОТ И ЉУБОВНИЦИТЕ - 2 - Меѓуслика,"Меѓуслика

Секое цветче пламна, засветка како жарче.
Ружата ни се наполни со озон и со молњи.
Но прегрме Пролетта над доловите,
и дрвјата, откако му дадоа тек на занесот,
ги згуснаа сенките во вировите.

И Летото и Есента, потоа,
целосно ги опфати единствено
беспрекорното око на Градинарот,
кој ги заклучи во амбарот плодовите
и легна да самува во Присојот
од Сјајот што го собрал.

(Но остана во срцето претежнато,
од поток-лед и лад што дува
да му листа, зелен, скришно Осојот.)",Окото на темниот
Ефтим Клетников,,окото на темниот,ОКОТО НА ТЕМНИОТ И ЉУБОВНИЦИТЕ - 3 - Отсутна слика,"3
Отсутна слика

После столетија пак вее.
Зад нашата свест зинале просторите
и снег ги трупа, напластува горите.
Она лице што беше наше, сега не е.

Трепнуваме. Каков страшен Бог не сони?
Сјајната линија на Восхитот напукнала,
и нам стапката повторно ни се рони
во сеприсутното средиште на Зимата.

Ледена санта ни го приковала челото.
Сега сме сами; сосема спокојно
ќе ги сочека водите телото,
и сè што ќе се препознае во него;

Сосема спокојно ќе се нахраниме
со студ и смрзнат мрак,
за да може да ја издржи Светлината
модрото стебло на нашата воздишка
Идната Пролет, кога ќе избие
посреде Окото на Темниот,
на усните од Обновените Љубовници.",Окото на темниот
Ефтим Клетников,,ноќни свршеници,НОЌНИ СВРШЕНИЦИ,"НОЌНИ СВРШЕНИЦИ

Са ноќ, ту низ соѕвездијата се провираат
ту од другата страна на горите,
низ Изворот, во темна одаја слегуваат.
Ги оставаат Бакнежот и Прстенот да самуваат.

Потоа излегуваат. Прегратката им е полна
пепел.

Но, глеј, кај предел еден вжарен пламти.
Цвеќето помодрува. Од мракот се двои зората
и слегува руменилото меѓу овошките.

Нив веќе ги нема, ни во тмајот, ни во сонот.
Заминале. Само Детето го заборавиле.
Пред Него исшетала Ѕвезда Деница;
му го бакнува челото и гасне,
а на местото од Бакнежот,
место Момче, Дрво почнува да расте.",Окото на темниот
Ефтим Клетников,,ноќни свршеници,ТЕМНА ЦРКВА,"ТЕМНА ЦРКВА

В шуми темни
темна црква.

Ангелот што го прави таму
в светла руба
и во лице чисто,
в полноќ кога
птица кукавица
в шумски води
спушта тешка песна.

Смирен тој
на малтерот се зрачи.

Знае:
Таа што го љуби,
темна,
и од овој лач ќе зачне.",Окото на темниот
Ефтим Клетников,,ноќни свршеници - На Јордан Плевнеш,ДОЛОТ,"ДОЛОТ

На Јордан Плевнеш

Блеска, светка чудно сè во Долот;
шибјаците точат плам и бои:
рој жбунови ситно цвеќе. Чист е болот:
очиња и раченца на мртво Дете.
Од под земи везден гласот детски вика:
жолто, модро, сино венче плете.
Ниту мајка бара, ниту татко. Само блика
Заборавот и грми, ѕвони во светлината.

. . .  А потаму, од лилјани сè жбунови,
од капини, од диви ружи. Цвета виделината:
тоа момчињата што заспале, пред векови,
од под ридојте им дале насока на водите,
го кренале Бакнежот над глината;
но дали знаат чие срце лечат
и кој ја бакнува Прозрачноста, кога
исто цвеќе и на Долот и на Одерот е печат.

Младици и стебла сè од диви круши,
цреши, сливи, јаболкници, оскоруши,
вишат; од цутјето само греат:
им шета насмевка на Невеста под кората.
Сказната е: бил заљубен во Неа
Духот Шумски, ама смртта му ја зела;
Тој во жалта пуштил корен, станал стебло,
разлистил во оној даб. Таа ела

е што шуми. Грее чудно сè во Долот.
Цутјето ги прави плавни столетијата.
Од небо слегуваат и песната и болот:
во малото птичје срце — грозд на соѕвездијата,
стежнала вселената. Пилето ја свалило
тежината
на крошните врз гранка лесна.
Од каде носи порака, што вели за Ведрината:
колку сјај, а колку мрак во модрата му песна?",Окото на темниот
Ефтим Клетников,,ноќни свршеници,СКАЗНА ВО ДВЕ СЛИКИ - 1  - Зимска слика,"1
Зимска слика

Вее без престан над просторите.
Ги стегнал студот соѕвездијата.
Снег паѓа и во срцето на Бога,
а ветер нема само во гробовите.

Во руба зрачна, под соспи цвеќе,
Снежана спие во Снежните Гори.
Кралот Шумски & нуди Јаболко и Вино,
но Таа пие од чашата на смртта.

Откако, по години, ја бакна зимски,
и на Свршеникот лицето му стана лед.
Вејавица му залегна во свеста
и сосе коњот исчезна во мракот.

Остана над бездните шумски
сал тенок лач од галопот срмен,
да ги обележува опасноста и патот;
но ниту некој оди, ниту доаѓа. Сал вее",Окото на темниот
Ефтим Клетников,,ноќни свршеници,СКАЗНА ВО ДВЕ СЛИКИ - 1  - Пролетна слика,"2
Пролетна слика

Премрзна срцето на Зимата.
Оној што пееше бело, сега пее модро.
Ведра музика го полни увото
на Снежана и на Свршеникот.

По столетија, напрснува ледот:
Шумскиот Крал за срцето се држи
и пропаѓа, раззеленет, во водите.
Од лилјан темносин се креваат небесата.

А што стана со Снежана и со Свршеникот?
Бог-расипник ги држел клучевите на сјајот.
Слегол под горите, под тмајот.
Лицето нејзино го отклучил.
Неговото-заборавил.

Таа истечува. Тој, корен е што избива.
Раснат морињата. Ништо не ја нарушува сликата,
Сал Некој, преобразен во стебло, на брегот,
чека Чудесната од пената да се роди.",Окото на темниот
Ефтим Клетников,,ноќни свршеници,НАСТАН НА БРЕГОТ ОД МОРИЊАТА,"НАСТАН НА БРЕГОТ ОД МОРИЊАТА

Чекајќи Коњаник од зраци да ги мине горите,
ние са зиме престојавме на брегот,
сè додека не засветка во дното од семињата
и Ружа чедна не ги потпали просторите.

Попусто. Бакнежот ни беше изеден од студот.
А, миг беше кога и зениците ни стануваа
модродлабоки. Чукаше силно жилата на изворите
под коренот на нашиот запустен Восхит.

И шибјакот, разблескан, фрлаше чудесни пупки.
Нечие сјајно лице избиваше посреде мракот.
Отворена, природата се полнеше со дарови,
но нам ни беше од празни раце пратен знакот.

Бевме бессилни како Градинарот болен:
Тој легнал до градините расчаталени од соковите,
а од неговото глинесто чело доаѓа да го теши,
сал бранче румена светлина на плодовите.

Грмеа морињата. Светци зад нив пееја химни.
Ние, пак, поднаведнати над водата темносина
гледавме како зрачи Сончево Дрво на дното
и како, Невеста — Риба, преобразената
Длабочина,

Се провира низ нашиот дамна исчезнат Прстен.
Се провира и молчи, а на Птицата, нејзината
сестра,

и` се полни до клунот песната од Празнината
и почнува да пее над нашите запустени домови.",Окото на темниот
Ефтим Клетников,,ноќни свршеници,ДОЦНА ЕСЕН,"ДОЦНА ЕСЕН
(наразено Огледало)

Само Градинарот и потокот во доловите
видоа Сè: најпрвин магли од цутје,
а потоа овошје со сјај што почнува да гние
и ѕвезди, од зрелина паднати во вировите.

Среде најгустата точка на мирисите,
во Огледалото дозрева Светото Дрво,
и Тие Двајцата под него. Берат плодови
Но и прстите и усните им темнеат пред гозбата.

Трае така глетката, тешка и чедна.
Потоа се руши; напукнува од дното до врвот,
во мигот кога меѓу Нивните пламнати усни
Зрелината, среде плодот, му дава место
      и на црвот.

Не е ли тоа, сепак, уште блен на мигот свечен
во кого Сè виде и Сè премолча окото на Бога
кое, откако исткаа Сè и наполни Сè,
зажарено од сјајот, празно пропаѓа во ветерот?

Пред Снегот што се јавува зад свеста
е сигурен уште Градинарот што набра —
и, можеби, и Оние на кои споменот на детството
им ја чува зад горите, полна, Месечи",Окото на темниот
Ефтим Клетников,,ноќни свршеници,НОЌНА СВАДБА - 1,"НОЌНА СВАДБА
1

Невестата е плодна од Убавина.
Сок се полнат Неговите прсти.
И плодовите, самрачни, на гозбата
напрснуваат под пената и сјајот
Во отвореното дно од Семката
испловува, се ниша сликата на Рајот.

И мракот покажува пукнатина од ѕвезди.
Сè проблеснува. Само кон полноќта
Свирачите губат правец. Одненадеж
им расне вратот, пламнува во шибјак челото,
им пушта темен корен устата
таму кај ѝ стана земја Нејзе телото.

Ги држат волци инструментите.
Невестата трепнува, подотвора клепки,
но сеќава оти смртта & е мила:
& словат нешто скришно каменот и водата
додека ја љуби тмајот Убавината.",Окото на темниот
Ефтим Клетников,,ноќни свршеници,НОЌНА СВАДБА - 2,"2

Са ноќ листа млада фиданка во црните шуми.
Го гони са ноќ Кралот Шумски мракот од
зеницата
Гаснат свирките, лесно прскаат пупките,
но некаде на друга ѕвезда фрла стебло
Јаболкницата;
Расчаталено, пред зори, тоа замирисува над
потокот
што избива на местото од Свадбата,
но Некој почнува да дише длабоко под земјата,
и додека се љубиме, седнати до Изворот,
се рони нежно цутјето и паѓа
на нашите лица слегнати во водата.",Окото на темниот
Ефтим Клетников,,ноќни свршеници,ПЕСНА ЗА ПРОЛЕТНИОТ ВЕТЕР,"ПЕСНА ЗА ПРОЛЕТНИОТ ВЕТЕР
(еротска соната во светло и темно)

Тој модер и растворен маж
што се одлепи од водите,
низ ѕвездената пукнатина на ноќта,
во Денот влета заедно со зората
и допре Сè, и оплоди Сè.

Неловата раззеленета машкост
и карпите ги разлиста,
и ѕверките ги крена,
сосе Празникот што слави.
На просторот му даде женски склад и лика,
го исполни со музика што 'рти:
Девиците се стебло над изворите
размирисано и магливо од цутје,
а нам ни расте рог на челото

од долго огледување во вирот.
Само Неротките, облечени во црно,
поставија темно цвеќе на балконите
и останаа да чекаат до полноќ,
кога низ провевот на соѕвездијата,
убав и нежен како полна месечина,
друг Еднорог, оддалеку,
им влегува во Огледалото.

Но така полн, до врв во занесот,
Тој ја исшетал во длабочината на небото
својата Свршеница;
пали огнови, ја жари,
и од Неговиот плоден допир
само паѓа са ноќ полен над градините,
коишто заврзуваат и зреат,
но од нив никогаш не набраа Неротките.",Окото на темниот
Ефтим Клетников,,ноќни свршеници,ПОСЛЕДНА НОЌ НА ЛЕТОТО Е - 1,"ПОСЛЕДНА НОЌ НА ЛЕТОТО Е
1

Последна ноќ на летото е.
Од сјајна пресила
цвеќето ја фрла бојата
до вршката на соѕвездијата —
и јадрее Густината.

Сè зрее нагло,
но дури пред зори,
сосема налактен на плодноста,
Бог ќе ги заобли цврсто
огнот и мирисите.",Окото на темниот
Ефтим Клетников,,ноќни свршеници,ПОСЛЕДНА НОЌ НА ЛЕТОТО Е - 2,"2
Последна ноќ на летото е.
И Орачот, и Житото, и Жената
сега, искачени во ридовите,
чувствуваат како, длабоко под нив,
земаат сигурен тек изворите
и како грмат водениците
 развеселени од жетвата што мина.",Окото на темниот
Ефтим Клетников,,ноќни свршеници,ПОСЛЕДНА НОЌ НА ЛЕТОТО Е - 3,"3
Последна ноќ на летото е.
Дури пред зори ќе се види
дека и водите и пејзажот бе
спрекорно се разбрале
во одразот што дозрева.

(Само Детето не ги разбра сосема
Оние што се прегрнаа
и заплака некаде на дното
од Зрелината што напрсна.)",Окото на темниот
Ефтим Клетников,,ноќни свршеници,ПОСЛЕДНА НОЌ НА ЛЕТОТО Е - 4,"Последна ноќ на летото е.
и лушпата на оревот,
во стеблаат над љубовниците,
ја намовнува цврстината, од ништо друго,
а од стравот, и од сјајот да ја заштити нежната
јатка од провевот на Бескрајот",Окото на темниот
Ефтим Клетников,,ноќни свршеници,ПРИЧЕСТУВАЊЕ НА АПОСТОЛИТЕ,"ПРИЧЕСТУВАЊЕ НА АПОСТОЛИТЕ
(Михаило и Еутихиј: фреска, Старо Нагоричане)
На Коста Балабанов

Добрата Песна и Виното си сличат;
се чека повторно да созрее
она што зреело, и потем, пак,
истото се преточува уште неколку пати
за одново да се вратат,
пречистени во талогот,
заедно Земјата и Сонцето
сосе ведриот труд на Виноградарот.

Затоа, Свеченоста што изби
од Песната и Виното
треба празнично да се почитува,
како што ја почитуваат Оние на малтерот,
застанати пред садот полн со Вино
како пред Чудо кое,
не дека не го знаеја,
но го славеа за да биде Чудо, иако,
додека се причестуваа со Крвта Божја,
ножот разлиста во бакнежот на Јуда.",Окото на темниот
Ефтим Клетников,,ноќни свршеници,ЦВЕТНИЦИ - Оплакување (предслика),"Оплакување (предслика)
За Тажачките
и жетвата и вршидбата
ја поседуваат
сликата на Невремето.
Ја оплакуваат,
положена во гробот,
Светлината што се роди
и што зеде човечко лице.
. . . . . . . . . . . . . . . . . . . . .
 . . . . . . . . . .  . . . . . . . . . .
 . . . . . . . . . . . . . .. . . . . . .",Окото на темниот
Ефтим Клетников,,ноќни свршеници,Цветници - Вознесување (знамение на сликата),"2
Вознесување (знамение на сликата)

Помина Зимата.
Сè зема прозрачен облик.
Горделива од цутје,
замириса крошна во Вселената.

Сè фати пат кон Восхитот.
И телото се крена кон Небесата.
Но, Празнината што остана,
таму каде што Тој ја победи земјата,
остана да зјае меѓу ѕвездите
и да го храни провев
ерцето на Човекот.",Окото на темниот
Ефтим Клетников,,ноќни свршеници,БЛАГОВЕСТИ,"БЛАГОВЕСТИ

Имаат некогаш полна точка
знаменијата и песната среде зимата на Вселената.
Жетвите ни оставиле црно класје,
но од неговото зрно разѕвездува
дрочна сликата на Привидот;

Седнати меѓу соѕвездијата и мракот
држиме ќуп со семе;
наслушнуваме како фаќа корен
плодниот гром на пролетта
и веруваме дека ќе запре
снежната вејавица зад свеста.

Во таков миг, повторно
се воспоставуваат редот и густината,
и паѓа светлина во раната на Човекот;

Некаде грмнуваат трубите:
металот ги бакнува небесата,
и шикнува Извор и во Песната,
на Веста што ја рече Ангелот,
полна семиња и цвеќе,
од чија тајна, од ништо друго,
зачна и Нејзината утроба,
и роди богато.",Окото на темниот
Ефтим Клетников,,детето плаче.ноќта е темна,ДЕТЕТО ПЛАЧЕ. НОЌТА Е ТЕМНА,"ДЕТЕТО ПЛАЧЕ. НОЌТА Е ТЕМНА

На Атанас Вангелов

Детето плаче.
Ноќта е темна.
Петелот заборава на зората.

Ружата што отвора клепки
под соспите на снеговите,
не слуша ништо,
но чиста и сјајна
избива од лелекот.

Детето плаче.
Ноќта е темна.

Во ноќта — кубе од црква
и хор што го прави длабоко Небото,
каде што блеснало ѕвездено стебло
посреде Песната
и лицето на Детето.",Окото на темниот
Ефтим Клетников,,детето плаче.ноќта е темна,РАНА ПРОЛЕТ. ДЕТЕТО ГО НАСЛОНИЛО УВОТО НА ЦВЕЌЕТО ВО РИДОВИТЕ. 1.,"РАНА ПРОЛЕТ. ДЕТЕТО ГО НАСЛОНИЛО
УВОТО НА ЦВЕЌЕТО ВО РИДОВИТЕ.

1
Рана Пролет.
Прска ситното цвеќе во ридовите.
Детето го наслонило увото на пупките
и слуша.
Нека го. Низ Него поминува
пролетната грмотевица што го објавува
од мракот кон светлината,
чистиот правец на Јатото",Окото на темниот
Ефтим Клетников,,детето плаче.ноќта е темна,РАНА ПРОЛЕТ. ДЕТЕТО ГО НАСЛОНИЛО УВОТО НА ЦВЕЌЕТО ВО РИДОВИТЕ. 2.,"2
Рана Пролет.
Прска ситното цвеќе во ридовите.
Детето го наслонило увото на пупките
и слуша;
(блеснува Изворот
посреде раззеленетите усни на мртвите.)

Слуша. Струи музиката:
тоа што зачнува во насмевката
на Онаа што ќе ја избере,
е Семка што сокрива цветно стебло
кое, заскитано во шумите,
од сенки сал и од проблесоци се храни",Окото на темниот
Ефтим Клетников,,"ноќни свршеници 
:РАНА ПРОЛЕТ. ДЕТЕТО ГО НАСЛОНИЛО УВОТО НА ЦВЕЌЕТО ВО РИДОВИТЕ. 3.",FIX,"3

Рана Пролет.
Прска ситното цвеќе во ридовите.
Детето го наслонило увото на пупките
и слуша.

Слуша. Звуците се двојат:
таму е — Темното,
ваму — Светлото.
Една е жилата на Нежното
што избива посреде длабочините,
но фрла Поток
од двете страни на Планината.
И ние, на две ја делиме Тежината.",Окото на темниот
Ефтим Клетников,,ноќни свршеници,ПРОЛЕТ. БОЛНО ДЕТЕ. -1.- Ден. Светлина.,"ПРОЛЕТ. БОЛНО ДЕТЕ.
(балада)

Ден. Светлина.
(заспивалка)
Нани лули, нани лули;
пејзажот од модро грее,
цвеќе водите ги лула
и сè ѕвони сјајно, сјајно.
А тоа што громој пладнето го режат:
тоа долу негде, под ридојте,
металите разбудени пеат.
Пролетниот Ковач Прстен ми ти кове:
Дар за Тебе и за Неа.
(Таа може и не знае)
Заспи, заспи, болеста ќе мине.
Од Празникот Иден небото се сјае.",Окото на темниот
Ефтим Клетников,,ноќни свршеници,ПРОЛЕТ. БОЛНО ДЕТЕ. -2.- Ноќ. Луња.,"2
Ноќ. Луња.
(утешување)

Не ми вѕирај таму бездна кај што зјае.
Врз водите и цвеќето мракот легнал.
Но твоето засинето детско око
в таен предел сега мине,

Каде сè од зраци ѕвони
и кај, в далта, Некој јурнал в светла ездa.
Тој се ближи, ене, сјаен.
Ти ја носи твојта чиста Ѕвезда.

Ако тмајот уште трае;
зад горите има Месечина Млада.
Јаболкница една на неа што грее.
Заспи, заспи: до свадбата твоја ќе созрее.",Окото на темниот
Ефтим Клетников,,ноќни свршеници,ПРОЛЕТ. БОЛНО ДЕТЕ. -3.- Полноќ. Ѕвездата се гаси.,"3
Полноќ. Ѕвездата се гаси.
(оплакување)

Нани лули, нани лули. Заспи.
Но, дур трча низ шумите срна,
Ѕвездата над сртој гасне,
до коренот скришен длабоко се спушта;

Цутјето на Јаболкницата се рони,
прска Изворот од црна јатка
и низ твојто лице, леле, сине
полноводна, Ведрината Ноќна мине!",Окото на темниот
Ефтим Клетников,,ноќни свршеници,ПРОЛЕТ. БОЛНО ДЕТЕ. -4.- Утро. Отсутност.,"Утро. Отсутност.
(повторна заспивалка)

Нани лули, нани лули. Спиј ми.
Девојчето твое, од светлина сето,
над Водата што ти извира од сонот,
жубори и прави венче.
Твоето, пак, око на работ од Денот,
и се чуди, и одраз и` лови:
да ја љуби чедно, така,
пред да падне повтор мракот.",Окото на темниот
Ефтим Клетников,,ноќни свршеници,ДЕТЕТО ГЛЕДА ВО НОЌТА Трагична соната во две слики,"ДЕТЕТО ГЛЕДА ВО НОЌТА Трагична соната во две слики

прва слика

Детето гледа во ноќта.
Самрачна ѕверка излегува
низ процепот на соѕвездијата
и му клекнува во зеницата.

Гледа. Во длабочината на небото:
ѕвездите, ружите и изворите,
заедно со мртвите,
вечераат од мракот. Светка.

втора слика

Во дното од шумите мртвата Невеста
ја буди сјај на Млада Месечина.
Осветлена, рацете ги протегнува
до најгустата точка на сенките;

Бликнува, жубори са ноќ синото цвеќе.
В зори ќе дојде Шумскиот Крал
со темни усни и со темни прсти,
да празнува над својот очај.",Окото на темниот
Ефтим Клетников,,ноќни свршеници,ОТПОСЛЕ СỀ РАСТЕ,"ОТПОСЛЕ СỀ РАСТЕ
Се крена дрво. О на чистото надминување зов.
Рајнер Мариа Рилке
На Душан Томовски

Отпосле Сè расте
и Сè се провира низ Сè;
набабрува тенкозрачната жилка на Мената.

Отпосле и Окото се зголемува
и Увото постанува врата поширока.
Дрвото ја надраснува молитвата
и ветерот со лице на стебло
е замена за просторот.

Прска синилото.
Заитана и зголемена е и Празнината.
Недоразбирањето е помеѓу чешмата и водата.
На исто место словат радоста и плачот.

Празникот почнал и Некој сега
е сосема волен во Празнувањето.
Миртата расте на свето место,
но има темен корен.

Оној што го спознал Темното
никогаш не го изрекол докрај —
да не ја рани јатката на Светлото.

Има ангели на малтерот
од македонските цркви,
посветени во тоа скришно време,
кои, молчејќи, како Исчезнатиот,
од век на век го зголемуваат Тајното
хранејќи се од него.

 . . . . . . . . . . . . . . . . . . . . . . . . .
 . . . . . . . . . . . . . . . . . . . . . . . . .
 . . . . . . . . . . . . . . . . . . . . . . . . .

И цвета Дрвото
и расне просторот
од Детето што има облека од цвеќе.",Окото на темниот
Ефтим Клетников,,настан во зимската ноќ,НАСТАН ВО ЗИМСКАТА НОЌ -1,"НАСТАН ВО ЗИМСКАТА НОЌ
(После смртта на мајка ми)

1

Во зимска полноќ виуличава,
на село татко ми и јас
со лице залепени на прозорецот,
а прозорецот се втурнал в далта,
во простори кај мрзне Сè
и снег ги завева ридовите.

И јуриме така тројцата:
прозорецот, татко ми и јас
во ноќта што нè носи кон бескрајот.
Слепа ѕверка се огласува во шумите.
Премрзнати сме, црни, леле, ене веќе
и лицата ни се раствораат во тмајот.

На татко ми му велам вџашен:
„Тоа само прозорецот ни заскитал
до самото дно на зимата,
бидејќи јак е магнетот на ноќта;""

. . .  А тој, палејќи оган во вокалите:
„Само да успееме да се вратиме назад,
пред зори: да не е црна песната на петлите
и да не ни ја проголта мракот куќата.
Ене ветерот кај трешти над боровите,
низ темната пукнатина на ѕвездите.""",Окото на темниот
Ефтим Клетников,,настан во зимската ноќ,НАСТАН ВО ЗИМСКАТА НОЌ - 2,"2
Јас повторно се гласам куражно:
„Тоа, можеби, зад горите пука ледот,
снеговите ги крева бело јато
и блика во височини Ведрината.""

Иако лапавица му навева во гласот
татко ми пак сека во вокалите:
„Но никако да блесне над нашиот дом;
тоа само ѕвони стаклото под ледот,
или, може, негде светлина одронета
паѓа среде занесот на мртвите.""

Привид сет во привидот, јас додавам:
„Нејзиниот гроб, зад води дални,
сега го потфатила модрината
и пробива, бистра, од него перуниката,
од што се шири, прозрачува и прска
кругот во нашата наразена зеница.""",Окото на темниот
Ефтим Клетников,,настан во зимската ноќ,НАСТАН ВО ЗИМСКАТА НОЌ - 3,"3
Се погледнуваме. Во дното на виулицата
ни фатил молкот корен,
и лупа, лупа среде ноќта столетна
ветерот во нашите разѕвездени лица.
. . . . . . . . . . . . . . . . . . . . . . . . . . . .
. . . . . . . . . . . . . . . . . . . . . . . . . . . .
. . . . . . . . . . . . . . . . . . . . . . . . . . . .",Окото на темниот
Ефтим Клетников,,настан во зимската ноќ,НАСТАН ВО ЗИМСКАТА НОЌ - 4,"4

Дури пред зори, нахранет со мрак,
му се враќа прозорецот на ѕидот;
зад горите се готви сонцето
и прогледнува, самрачно, окото
на темелот од нашата куќа.
Моето детско лице, од модрина,
се растворило на стаклото,
а Ружата, премрзната, се пали повторно
од пепелот на нашето огниште.

Свечен и со чело полно мирта
татко ми е покрај мене,
и ние, одново заедно, гледаме:
сега во длабочината на Прозрачноста.
Таму мајка ми го поставила разбојот,
а потоците, меѓу осветлените раце,
& бликаат низ брдото;

. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .

Се креваат расчаталени овошките
и вее цутјето низ песната на петлите
што ја отвораат зората во Негрево.",Окото на темниот
Ефтим Клетников,,настан во зимската ноќ,НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 1,"НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА

1
На татко ми му читам сказна
ка крајот од браздата. Слуша.
Му легнал, топол, ветрот во свеста,
а зад неа вејавица од цутје.",Окото на темниот
Ефтим Клетников,,настан во зимската ноќ,НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 2,"2

Наеднаш тој се изгубува.
Гледа лице што грее,
онаму кај беше
белата крошна на јаболкницата:

Од стеблото излегува
Василиса Прекрасна,
му подава одежда од зраци,
а од сјајот што грмнува, тој час,
скокнува пред него крилест коњ.",Окото на темниот
Ефтим Клетников,,настан во зимската ноќ,НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 3,"3
Татко ми заборава на Сè,
и додека се ближи со Неа
кон Дворецот на Небото,
шумејќи како свила,
телото му пламнува
во црвен жбун од ружи.",Окото на темниот
Ефтим Клетников,,настан во зимската ноќ,НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 4,"4
Не се враќа.
Но Семката, фрлена во браздата,
набабрува од Сказната и Времето
и ја собира тежината
на Идното Жито во амбарите.",Окото на темниот
Ефтим Клетников,,настан во зимската ноќ,НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 5,"5
По векови, на вршидба,
татко ми, заедно со мајка ми,
доаѓа да го благослови Житото
и неговата светлина во Лебот на Оние,
на кои сè уште им е Празник
допирот со Земјата и Сказната",Окото на темниот
Ефтим Клетников,,настан во зимската ноќ,НА МОЈОТ ИМЕНДЕН ТАТКО МИ КРЕВА ЗДРАВИЦА - 1,"НА МОЈОТ ИМЕНДЕН ТАТКО МИ КРЕВА ЗДРАВИЦА
(Слика од детството)

Ко поток горски некогаш во свеста,
потсетена ми бувнува од детството
сликата на именденот кога татко ми
ја крева чашата, а зборот му е жито:

„На живот и на здравје да е, ај,
бериќетни да му се годините и жетвите.""
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
февруари. Струи мракот крај прозорецот,
а снегот-скаска вее зад планините;
над покривот се леди месечината
и само кај нас светка сред просторите.
Како амбарите по вршидбата,
празнични и тешки во богатството,
селаните прифаќаат:
„Полни се садовите во овој дом;
кој дава, Бог да му придодава;
нека му го осветлува Ѕвезда
и лицето и патот на Детето.""

. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . .",Окото на темниот
Ефтим Клетников,,настан во зимската ноќ,НА МОЈОТ ИМЕНДЕН ТАТКО МИ КРЕВА ЗДРАВИЦА - 2,"2
Ѕвонат здравиците, и сјајни
зборовите паѓат во темелот на куќата.
Како априлска ружа отворена од молња
блеска длабоко челото на селаните.
Грми светлината; но само мајка ми
ја забележува сенката што избива,
јавена од страдањата во животот,
посреде говорот на татко ми.

И расте таа сенка како темна шума.
Нејзиното цветно потекло, пак,
јас го забележувам дури средполноќ,
кога здравицата наеднаш фаќа корен
и кога од срцето на зимата и мракот
само штотуку не бликнала Овошката.",Окото на темниот
Ефтим Клетников,,настан во зимската ноќ,НА МОЈОТ ИМЕНДЕН ТАТКО МИ КРЕВА ЗДРАВИЦА - 3,"3
. . . И глеј, се отвора Чудото како извор;
на усните од татко ми распупува гранче,
а лицето му грејнува в присоите зад свеста
каде, расшумена од мириси, се пени
и како Невеста се зрачи Јаболкницата.

Од Убавина татко ми се губи.
Смаен, се вѕира, нешто пресјајно гледа:
Детето му се искачило,
а Сонцето слегнало во слаповите на цутјето

Од рана пролет до златна есен
Детето и Сонцето жуборат
и нешто разговараат во крошната.
Зборовите им се тркалезни и зрели.
Стежнуваат. И во вашите чинии паѓаат.
Но гранчето на татковата насмевка
е празно, гасне и го снемува.",Окото на темниот
Ефтим Клетников,,настан во зимската ноќ,ТИХА БЕСЕДА СО ТАТКО МИ,"ТИХА БЕСЕДА СО ТАТКО МИ

Облаците се беа спуштиле
до дното на нашето срце,
кога јас те прашав:
дали има масло
во кандилото на мајка ми.

Ти рече: „Има но толку силен ветер
дува и не ќе можеш да го кренеш
нежното пламенче во фитилот"";
(а потајум велеше:
Нејзе душата & се движи
како светулка во мракот.)

Јас повторно прашав:
дали има масло во кандилото —
и додадов: „Гробиштата се
на височинка и свртени кон север,
па ветерот ги дофаќа од сегде"".

Ти одговори: „Гроб е гроб,
па бил на присој, или в осој;
(а потајум си шепнеше:
гробовите се полни студ,
па мртвите се преселиле
во сончев засек некаде,
сал ними знаен.)

Видов тогаш, како твојата воздишка,
(колку и да беше тешка)
ја крева нашата куќа кон модра Ѕвезда
чиј сјај од дамнина
& траеше во темелот.",Окото на темниот
Ефтим Клетников,,,НА ПОЛНОЌ КОГА ПРСКА ЈАТКАТА НА МРАКОТ-1,"НА ПОЛНОЌ КОГА ПРСКА ЈАТКАТА НА МРАКОТ

1

На полноќ кога прска јатката на мракот
и излегуваат водите,
вредната рака на грнчарот
забрзано ја обликува глината,
а нашите разубавени усни
ја изоструваат формата
според тајната на жедта.

На одамна секнатите чешми —
Невеста во Бело
и Невеста во Црно.
Чекаат да избие, низ минералите,
шурката полна длабочина и неизвесност,
како да дотекува од срцето на Бога.

Едната Невеста налева вода што опева
и полива гранче на ловор
разлистено меѓу соѕвездија,
врз чело што слави;
Другата Невеста налева вода што оплакува
и полива страк на перуника,
размодрена и малку потемнета
од занесот на Мртвиот.",Окото на темниот
Ефтим Клетников,,,НА ПОЛНОЌ КОГА ПРСКА ЈАТКАТА НА МРАКОТ-2,"2

На полноќ кога прска јатката на мракот
и излегуваат водите,
повторно сме Млади Љубовници.
Како во шибјак од ружи седиме
во длабочините на заискрените небеса.
Едно е огледалото,
безброј се сликите што се множат во него;

Наслушнуваме потпрени на срцето,
и не знаеме, пред поплавата што грми,
дали е поосамен каменот
на врвот од планините,
или каменот на дното од морињата;

Знаеме само дека и двете сестри,
Рибата и Птицата, отпосле,
подеднакво го разделија
имотот и тежината,
и сега, додека ни листа крвта,
здружени ни го посетуваат Бакнежот",Окото на темниот
Ефтим Клетников,,,НА ПОЛНОЌ КОГА ПРСКА ЈАТКАТА НА МРАКОТ-3,"3

На полноќ кога прска јатката на мракот
и излегуваат водите,
ветерот полн зеленило и стебла
ја раздиплува мувлата на вековите.
Цела, шумата вивнала, ене;
Некој отворил ведра пукнатина
на темната страна од семката;

(Сè што било приковано од тешка рака
се поткрева над својата мачна замисленост,
слично на Успението Богородичино
што го насликаа Михаило и Еутихиј:

Иако е положена врз одерот, на зглавје,
Таа, сепак, изгледа како да се потпрела
на кружната светлина што & е околу главата,
од што, и в смртта, телото & е веќе
малку поткренато и заитано нагоре;

И, само светците собрани околу Неа,
озарени од Чудото,
знаат дека има врата гробот
низ која се излегува кон Небесата.)",Окото на темниот
Ефтим Клетников,,,НА ПОЛНОЌ КОГА ПРСКА ЈАТКАТА НА МРАКОТ-4,"4
На полноќ кога прска јатката на мракот
и излегуваат водите,
некаде, обновено, пак слават,
пак палат големи огнови во срцето.

Миг е кога телата ни се
и воздух и крило истовремено,
кога Восхитот е Густина,
а густината фаќа цврстина и облик
што има насока
во ритамот на општата хармонија.

Расчаталиле дрвјата и вее цутјето.
Осамен, Некој поминува низ градините;
му цвета лицето, а мирисот,
полн значења на идните плодови,
го пробива до сржта,
му легнува во свеста,
и Тој, претежок во Богатството,
веќе ѕида амбари
во најдлабоката долина на вокалите.",Окото на темниот
Ефтим Клетников,,,НА ПОЛНОЌ КОГА ПРСКА ЈАТКАТА НА МРАКОТ-5,"5

На полноќ кога прска јатката на мракот
и излегуваат водите,
тивнее студот што вее од просторите,
и среде длабочината на Зимата,
потаму и од нашата премрзната уплав,
фатило свое време Летото;
И подземното и надземното
созреало до својот најгуст сјај:
Осамените треба само да застанат
до напуштените рудници;
Златната Жица сама се двои од каменот
и по неа, после толку копнежи,
озарен, Монахот го носи Прстенот.

И подземното и надземното
созреало до својот најгуст сјај.
И Ведрата Делница на водата
што само лекува и пои,
понастрана од Темната Делница,
чиста, се издвоила и созреала во Сè.
Клокоти нејзината осветлена жила
во молитвата на воденичарот
и во молитвата на жедникот.

. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .

И Мојсие, среде Пустињата,
само впери прст
и шикна Изворот од карпата
кон подгореното грло на Оние
што ги поведе низ песокта
кон Морето и срцето на Бога.",Окото на темниот
Ефтим Клетников,,,НА ПОЛНОЌ КОГА ПРСКА ЈАТКАТА НА МРАКОТ-6,"6

На полноќ кога прска јатката на мракот
и излегуваат водите,
некаде над доловите пламнува
возбудената ружа на луњата;

Оганот осветлува колиба крај потоците
и во колибата Трудница која,
чувствува како се зголемува Капката
и како растат во неа
заедно и Пливачот и Морето,
сосе процепите бродоломни.

Саноќ наслушнува Трудницата;
Добри и зли води напираат
од скришните длабочини на тмајот,
та просторот е сиот вирје,
a Оние што се зачнуваат овој миг
имаат водено тело
и лулките до врв се полнат вода.

Но вестителскиот неспокој
само & го изострува
спокојството на Трудната.
Знае;
Таа минува со својот товар
низ тунелот на ѕвездите и мракот,
и Оној што ќе се јави пред зори, претскажан,
ќе ја земе другата половина
од Судбината",Окото на темниот
Ефтим Клетников,,,НА ПОЛНОЌ КОГА ПРСКА ЈАТКАТА НА МРАКОТ-7,"7

На полноќ кога прска јатката на мракот
и излегуваат водите,
во некое Обновено Време,
Мајка ми, повторно, го извела на Причест
моето Детско Лице;
вее Модрото над просторите,
и овошките, расцутени,
се креваат од срцето на Христос.

=================================================================",Окото на темниот
Ефтим Клетников,,ТЕМНО МЕСТО,темно место,"темно место    

Слегов Долу. Долу е темно место.  
Господине, имате ли Пламен!  
Госпоѓо, имате ли Ветар!  

Долу е Господ. Дреме како буф.  
Господине, имате ли Господ!  
А Вие Госпоѓо - Девица Марија!  

Слегов меѓу Овидие и Данте.  
Господине, Вие ли сте Река!  
Госпоѓо, имате ли Вода!  

Ја изгубив сопствената ноќ.  
Господине, имате ли Планина!  
Госпоѓо, донесете ми Коњ!",Окото на темниот
Ефтим Клетников,,ТЕКСТОВИ,моливот на поетот,"моливот на поетот  

Неуморлив коњаник 
Галопира во ноќта 
По белите полиња 
На хартијата",Окото на темниот
Ефтим Клетников,,ТЕКСТОВИ,светлината е огромна тајна,"светлината е огромна тајна   

светлината  
е огромна тајна  
над земјичката  
адамова 

лулај ме господе  
лесни се крилјата  
над модрата вода  

небесниот вулкан  
сјајот им го гасне  
на ѕвездите   

лулај ме невидлив  
додека светот се затвора  
во непроѕирна  
тајна  
модрина",Окото на темниот
Ефтим Клетников,,ТЕКСТОВИ,светлината е огромна тајна,"одење по вода   

Тој го предизвика ветрот  
што го засидри коработ  
сред море - неподвижна мета  
за брзиот налет  
на авионите - бомбардери  

за да го изведе пред нас  
(вџашените ученици) новиот трик  
- одење по вода  

Искусен педагог: чекореше  
над темните морски јами:  
стапалата од водата  
се одделуваа во шумлив плисок  
водените жили помеѓу табаните  
и површината трепереа лесно...  

Поверувавме сите. Поверував  
страсно. 

Но тоа лукаво момче  
што стои на ветар и вода  
сред искинати рибарски мрежи  
меѓу расфрлени јарболи и штици  
под брзиот налет  
на авионите бомбардери  
смирено 
ја сведува првата сметка со мене 
петар!",Окото на темниот
Ефтим Клетников,,ТЕКСТОВИ,шумски пат I.,"шумски пат  I  

Трпки 
шуморлив блесок  
низ гранките. 
- Ноември.  

Се свивам  
кон земјата  
како билка  
под слана  

и ги слушам  
ударите  
на чеканот  
врз шајките  
на оној  
што го  
заковуваат  
на крстот.  

Ах, 
не ќе воскреснам! 
Се издолжува 
Како сенка 
шумскиот пат",Окото на темниот
Ефтим Клетников,,ТЕКСТОВИ,шумски пат II.,"II   

Не ќе воскреснам  
за да ја испијам  
чашата светлина  
светлосниот шумор  
светлината  
што го скончува  
вжарениот дах.  -Се издолжува  
во сенка  
шумскиот пат.  
Каде ли ита  
пред мене  
овој 
невидлив монах?",Окото на темниот
Ефтим Клетников,,ТЕКСТОВИ,шумски пат III.,"III   

Каде ли ита  
овој невидлив  
монах  

ќе ја пресретне ли  
мајка ми  
со мене  
во нејзината  
утроба  

пред да се одделам  
од неа  

со врисок  
во 
смртоносна  
молња  

како што се дели  
Небо од Земја",Окото на темниот
Ефтим Клетников,,ТЕКСТОВИ,шумски пат IV.,"IV   

Од долината одѕвон  
на ударите на чеканот  
врз шајките  
Окованиот се цеди  
во релјефна светлина  
низ гранките  

Каде е крстот?  

Јазикот - живото месо!  

Вкрстените греди  
хоризонтот го сечат  
на четири  

Киповите на дрвјата 
го затвораат  
шумскиот лавиринт 

Ах, 
не ќе воскреснеш 
Тело – сенко!",Окото на темниот
Ефтим Клетников,,ТЕКСТОВИ,вечера (тајна?),"вечера (тајна?)   

Отпосле, во Елеонската Гора  
кога испозаспаа од премногу  
испиено вино  

Вечерата падна во сомнеж  

Лебот што го благослови  
не беше само негово тело  
Виното - неговата крв  

Но тогаш од каде  
идејата за Јуда:  

Предавник. Саботер. Профитер.  

А тоа неопитно момче 
стои над масата со дванаесет празни стола 
ја држи чашата во која виното пламти.  

Од неа 
(од неговата крв?)  
да се напие уште тој.  
И тој!",Окото на темниот
Ефтим Клетников,,ТЕКСТОВИ,есеј : голгота,"есеј : голгота 

гледајќи ја ангелот од своја перспектива - голгота  
се топи во текстот. чеканите, шајките, јажињата и  
крстот стануваат ситни зрнца песок што се усвиту- 
ваат на сонцето. неподнослива е таа жештина, и на 
распнатиот исус, кој и самиот е зрнце песок му  
отвора уште една рана, невидлива за другите зрнца.  
таа се полни со вода. со длабока и сина вода. Од  
небото се спушта огромен сунѓер и ја цица водата  
сосе зрнцата песок.  
христос воскресна! 
не може да се рече дека ангелот тука немаше  
никаква улога.",Окото на темниот
Ефтим Клетников,,ТЕКСТОВИ,во здивот и издивот,"во здивот и издивот   

на првиот сончев зрак  
умира една птица.  
на секој сончев зрак  
умира по една птица.  

во воздухот друг живот  
нема.  

на првата молња  
умира една риба.  
на секоја молња  
умира по една риба.  

во водата друг живот нема.  

со првиот мрак  
умира еден човек.  
со секој нов мрак  
умира по еден човек.

на земјата друг живот  
нема  
само во здивот и издивот  
на Отецот  
Оче, зошто ме напушти  
  
Или 
те напуштивме  
сите ние 
лековерните и слепите   
во здивот и издивот  
само твој.",Окото на темниот
Ефтим Клетников,,ТЕКСТОВИ,жестоко,"жестоко    

Од земјата јадеш, дете мое  
Од воздухот си пиеш  
Дуваш во сребрениот рог  
Слатко срцето си го храниш  

Научи ме, дете мое  
Да го слушам птичјиот пој  
И немиот говор на рибите  
Што ни беа храна за сите  

Научи дете мое  
Во небото да погледам чисто  
И водата да ја претворам во вино
- Хранлива течност за живите  

Од лудата уста, дете мое  
Утехата ја плукаш в лице  
Наградата од твојотТате ќе биде  
На срамната да седнеш клупа 

Од земјата јадеш, од небото пиеш  
Крв и миро од раните ти се цеди  
Еден гавран од крстот напнува крилја  
Да летне во ноќта, ноќта што се леди",Окото на темниот
Ефтим Клетников,,ТЕКСТОВИ,кукавица   1.,"кукавица  
1. 
 
подмолна птица која  
непоканета во туѓ дом  
го подметнува своето  
кукавичко јајце  

за од него  
да се испили  
потомокот - кукавица  

таа не ги знае своите претци  
само мракот  
во кој се одгласува  
и другата страна на животот  

достоен само за кукање",Окото на темниот
Ефтим Клетников,,ТЕКСТОВИ,кукавица   2.,"2. 
   
во пролетно утро кога  
од ненадеен птичји глас  
ќе ти затрепери телото  
и дамарите ќе ти се исполнат  
со гласови на мртвите претци  
во блесок на смртен удар  
те поплавува студена пот:  

тоа е гласот на кукавицата  

тоа е кукавичката коба",Окото на темниот
Ефтим Клетников,,ТЕКСТОВИ,гавранот,"гавранот    

соседу мој  
твојот крик  
дејствува!  

кајшто си ти  
преобразен  
мудро замислен  
секако си  
врела крв  

кајшто сум јас 
она што го гледам  
исчезнува  

небото 
е отворен клун  
(твој!?)  

соседу 
мој неминовен  
сведоку!",Окото на темниот
Ефтим Клетников,,ТЕКСТОВИ,влечење за јазик,"влечење за јазик    

Како пристоен граѓанин  
на власта ч го пријавив  
мојот јазик  
за кој ме влече  
еден јадеж:  

- Тој се служи со мене.  
Зборува однатре и однадвор.  
Се шегува: жилет! леѓен! вода!  
Тој се инаети: Добро дојдовте  
Во новиот хаос. 

- И сѐ така.  
Тој се служи со мене,  
а можебијас сум тој  
од метежот на јазикот  
створен:  

Дури ги затворам очите  
во мракот 
за јазикот ме влече јадеж: 

Не ја чепкај мечката  
во... 
дур спие",Окото на темниот
Ефтим Клетников,,ТЕКСТОВИ,матно стакло,"матно стакло   

Низ матното стакло  
Го гледам познатиот рид  
Ги изгубил острите контури  
Скоро ќе го голтне магла  

И  

Потонав во кафезот на собата  
Притиснат меѓу ѕидовите  
Губејќи ја смислата  
За каква и да е метафора  

Чувствував - длабока  
Празнина низ која се залетувам  
Пробивајќи го тврдиот ѕид 
... 
 
Понекогаш имајќи го јазикот  
Како единствена решетка за кафез  
Погледнувам длабоко во себе  
Како низ матно стакло",Окото на темниот
Ефтим Клетников,,ТЕКСТОВИ,лош сон : ограда од боцкав тељ,"лош сон : ограда од боцкав тељ 

Каков е тој начин да живееш во поразот! 
Затворен во ограда од боцкав тељ  
будно следен низ прорезот на нишанот 
воздржано се насмевнуваш, чекаш ...",Окото на темниот
Ефтим Клетников,,ТЕКСТОВИ,класична композиција,"класична композиција  
По Die Lehre DER SAINTE -VICTORIE  Peter Handke 
  
На силното летно сонце  
Сивото преминува во Црвенкасто  
Црното во Браон. Ефект  
На силна светлина: Не само  
Црно и Бело, туку и Сино  
Црвено, Сиво, Синкасто. Сенка:  
Над голите гребени  
Пливаат облаци како завеси.  

Позната класична композиција  
Која упатува на меѓусебен простор  
Во кој складот на боите  
Е во постојан трепет.  

Слушај го нивниот, секогаш 
Поинаков 
Тон.",Окото на темниот
Ефтим Клетников,,ТЕКСТОВИ,21 јули 1983,"21 јули 1983  
  
Пладне е, и светот  
пука ко меур.  
Низ темниот тунел  
во дуплото дно  
зашеметен матнеж  
во шум од светло  
се дига:  
Улицата  
Умор  
Ја врвам  
Светот - меур пука  
Сред ужасен блесок  
се губи гласот  -синкаст здив  
во очите полни песок.",Окото на темниот
Ефтим Клетников,,ТЕКСТОВИ,зимски простор,"зимски простор  
 
О,мој Бели Боже  
Мрежест  
Што струиш свеж  
Помилувај ме!  
Во овој зимски простор  
Во светлата струна  
Над полето  
Во другиот свет  
Да се хранам  
Од белиот зев  
О, мој Боже  
Ако не си - Биди 
СНЕГ!",Окото на темниот
Ефтим Клетников,,ТЕКСТОВИ,записи од велестово,"записи од велестово   

зимска вечер  
во селска куќа  
на масата бокал  
со црно домашно  
се пие сласно.  
во магла 
исчезнува пределот  
со месечина  
на малиот прозорец.",Окото на темниот
Ефтим Клетников,,ТЕКСТОВИ,гроб во бесмртната вода,"гроб во бесмртната вода   

Кој го бара уште  
гробот на Александар? 

Не ќе го најдете.  

А тој е тука  
во кружни движења  
околу трагачите.  

Фатете го мигот  
кога сончевиот зрак  
го бакнува жуборот  
на бесмртната вода.",Окото на темниот
Ефтим Клетников,,ТЕКСТОВИ,доцна есен,"доцна есен   

како саат долго што служел  
чука срцето: со нарушен ритам.  
слушај го писокот на ветрот 
моќниот господар на магловитата планина  
што го носи скомразот на доцната есен.  
уште еднаш вдиши го зад овие ѕидови  
жуборот на секнатите извори  
и побарај си го срцето како ѕвезда  
на северното небо.",Окото на темниот
Ефтим Клетников,,ТЕКСТОВИ,сон : стариот овоштарник на дедо ми,"сон : стариот овоштарник на дедо ми  
(На Андон, 1910-1980)   

Во самрачната зона на сонот  
овоштарникот е ограден со тељ:  
мртвите стебла на овошките 
го чекаат дедо ми исцелител.  

А и тој дамна мртов доаѓа  
Во нивниот задгробен живот  
и ја почнуваат мрачната игра  
-крошните се свиваат диво.  

И во тој самрак сувите гранки  
се плетат во неговите прсти:  
овошките и дедо ми исцелител  
срануваат во единство цврсто.",Окото на темниот
Ефтим Клетников,,ТЕКСТОВИ,"три мотиви од св. наум   - 1. стојам на камената ограда во св. наум,  ја гледам рамната површина на водата","три мотиви од св. наум                                                          

1. стојам на камената ограда во св. наум,  
ја гледам рамната површина на водата   

разговарам со водата  
таа се наткрева  
има бистри очи  
има чисто  
срце  
има широко поле  
има жолто класје  
има кристален ѕвон  
има свеж мирис  
таа се наткрева  
кон високите катови  
на небото  
за да ја принесе  
златната голтка  
кон својот господар",Окото на темниот
Ефтим Клетников,,ТЕКСТОВИ,три мотиви од св. наум  - 2. на исто место,"2. на исто место  

свети наум  
по брегот се шета  
го гледаш ли?  

го гледам:  

ветрот по водата  
ја постила тишината  

паунот песокта  
со пердувите  
јамазни  

галичица се подига  
поблиску да е  
до бога  

свети наум  
по брегот се шета  

на исто место се  
природата божја  
и раскошот божји",Окото на темниот
Ефтим Клетников,,ТЕКСТОВИ,три мотиви од св. наум  - 3. срцето на св. наум,"3. срцето на св. наум   

чука јадрото  
на земјата  
недостижно  
несуштествено  
несогледливо 
во човека  

вечноста  
отсекогаш била  
со нас",Окото на темниот
Ефтим Клетников,,ТЕКСТОВИ,сандански   1.,"сандански  
(еден мотив од Рожен)  
1. 
 
Бијат роженските  
Камбани  

Собир на боговите  
На Безбог  

Бијат роженските  
Камбани  

Ја фрла гуната  
Од рамото  
И сака  
Да почине  

Ветрот на увото  
Му шепоти  
Деј гиди...  
Шумат боровите  

Бијат роженските  
Камбани",Окото на темниот
Ефтим Клетников,,ТЕКСТОВИ,сандански   2.,"2. 
   
Тој уште е цар  
Под тие мермери  
На Рожен  

Царот 
На голиот 
Народ  

Тој уште ја носи 
Берданката 
И ја надгледува 
Татковината 
Под тие мермери 
На Рожен  

Царот  
На голиот  
Народ

Тој уште гледа  
Во небото  
Невидлив прст  
Му ја посочува  
Ѕвездата  
Водителка  
Под тие мермери  
На Рожен  

Царот 
Наголиот 
Народ",Окото на темниот
Ефтим Клетников,,ТЕКСТОВИ,сандански   3.,"3.

Планино, Пирин  
Планино 
 
Пирин и месечина 
Месечина  
И Пирин",Окото на темниот
Ефтим Клетников,,ТЕКСТОВИ,искуства   1.,"искуства   1. 

Труп врз одарот лежи 
Успокоен од дневниот напор  
Будилникот чукањето  
На неговото срце го презел  
Божја загатка е како  
Низ бесшумната светлина  
Во друг свет да се влезе.",Окото на темниот
Ефтим Клетников,,ТЕКСТОВИ,искуства   2.,"2. 

Бравата не го прима  
Клучот. Се извишуваат  
Столбовите на мракот.  
Дува ветер и бележи,  
Како божја загатка,  
По очите што гаснат  
Во модрините на зракот.",Окото на темниот
Ефтим Клетников,,ТЕКСТОВИ,искуства   3.,"3. 

Вкусот на планините  
Е снежно утро  
Згуснатиот воздушен мост 
 
На Брегови од Магла  
Божја загатка е како  
Го премииува патникот  
Кон хоризонтот загнат.",Окото на темниот
Ефтим Клетников,,ТЕКСТОВИ,искуства   4.,"4. 

Ехо напознатветер  
Веќе е зима и го  
Чекорам последниот живот  
Снегот е утешителен  
Во својата бела топлина  
Како божја загатка вечна  
Снегот е исцелителен.",Окото на темниот
Ефтим Клетников,,ТЕКСТОВИ,искуства   4.,"5. 

Од гробот друга патека врви  
Низ сребрени нишки  
И ја допира воздишката  
Постојано што ме влече  
Кон Широкото Око  
Како божја загатка  
На љубопитник вечен.",Окото на темниот
Ефтим Клетников,,ТЕКСТОВИ,псалм,"псалм   

сѐ е безнадежно  

каменот е една  
форма на безнадежното.  

Кому да ја заветам  
минливоста  
што чмае 
под густите слоеви  
на правта?  

зарем, никого нема?  

зарем, ме заборавивте?  

зарем?  

и во што верував?  

во оваа чаша  
со тело на ангел? 

ова ли е моето верују?  

уште колку има време  
боже 
уште колку 
уште колку има време  

да пристапиме  
тихум 
кон капијата  
што се отвора  
кон набабрените  
ѕвезди?  

имали надеж?  

има!",Окото на темниот
Ефтим Клетников,,ТЕКСТОВИ,requiem 1. просторија со мртво тело,"requiem (Во спомен на татко ми Кирил) 
  
1. просторија со мртво тело

Во полумрачна просторија лежи  
Мртво тело. Со очи затворени.  
Лицето оладено во конечен мир  
Бдее во сива магла престорено.  

Животот е сега само по рабовите  
На постојните предмети. По она  
Сенките што го прикриваат  
На ѕидот. По одекот што ѕвони.  

Не зборува веќе оној што  
Не постои овде. Не трепери  
Оној што е принуден трепет  

Само оддалечен ек се гласи 
На она со здивот што си оди  
По спиралите на немиот шепот.",Окото на темниот
Ефтим Клетников,,ТЕКСТОВИ,requiem 2. епизоди од детството,"Детството не ми постоеше  
туку еден облак оседлан  
по небото што галопира  

И еден ветер што го врзував  
за дрво И твоите раце  
и твоите раце Татко!  

Детството не ми постоеше  
туку стапалки по снегот  
по белиот снег  

И еден цвет постојано се отвараше 
во снегот И твоите  
очи итвоите очи Татко!  

Детството не ми постоеше  
туку еден извор постојано  
што ермореше низ карпите

И една птица што пееше на трнот  
со блескави и сјајни крила  
И твојот глас  
Твојот жив пламен!",Окото на темниот
Ефтим Клетников,,ТЕКСТОВИ,requiem 3. песна за сината престолнина,"3. песна за сината престолнина

сега преселен во сината престолнина  
во палата без прозорци и во тишина  
душата твоја веќе непорочна шета  

таму немани ден ни ноќ ни бројки  
времето да ти го мерат ни површина  
по која ќе пешачиш долго и сам  

таму си отсјај на некој непостојан зрак  
таму си вселена една празнина  
во која отсуствува твоето име  

сега преселен во сината престолнина  
во палата без прозорци и во тишина  
во одблесок на свежина твојата душа  
непорочна шета  

таму здивот на Творецот е вечно присуство  
и сѐ се слева кон неговиот слив  
кон неговата точка",Окото на темниот
Ефтим Клетников,,ТЕКСТОВИ,"requiem 4. студено утро, мермерни плочи","4. студено утро, мермерни плочи

Овде сѐ е исто. Како и таму.  
Студено утро. Мермерни плочи.  
Тој што умрел е модар густеж  
А животот тлее во непочит.  

Го допирам мермерот студен  
Небаре нескротлив порив  
Од другата страна. Во допирот  
Непознат пламен гори.  

Со смртта умира сѐ. Илузија е  
Бесконечниот ламтеж. Животот  
На една линија пламти  
А на друга смртта влече.  

Меѓу нив облаци и ветришта диви 
И бедата наша кон спокојот вечен.",Окото на темниот
Ефтим Клетников,,ТЕКСТОВИ,псалм,"псалм   
 
Душо, не заборави ги, 
Душо, не заборави ги  мртвите! 
Фридрих Хебел  

малата црква во велестово  
успение на св. богородица  
со живопис од 15-тиот век  
се наоѓа на 1000 м. над. вис.  

вознемирена висина  
во која небото не постои  
во која и другите можности  
на постоењата не постојат  

само мирисот на темјанот  
што се вознесува тихум  
за да потсети: помеѓу  
каменот и човекот е смртта  

а смртта е раѓање ново  
ново отпечаток и нова следа  
врз варовничките карпи  
спружени на летната жега

овде постојат само камени  
плочи - вознесени кипови  
на покојните во нем ветер  
сеќавањата што ги голта  

овде постојано нешто се дели  
од каменот во смртта вглобен  
и од погледот твој христе  
врз пламенот на свеќите виснат  

чувствувај ја мојава душа  
прекриена во вековна штама  
никого таа не успокојува  
во напор кон тебе се крева  

чувствувај го мојот здив  
бран по бран што се крева  
кон озареното лице твое  
заплиснато од небеска вода 

чувствувај ја зовриена крвта  
во врелите вртежи на дамарите  
во мрак пресоблечена во фрак  
на смртта кон тебе што се крева  

до твоите очи по скала  
од тишина се искачувам  
за да минам како низ врата  
во состојба што помрачува",Окото на темниот
Ефтим Клетников,,POSTSCRIPTUM  (темни места),***,"темносин мир.  
месечината се усвитува  
и ослепува.  
ја чувствувам сенката  
притисната врз асфалтот.  
нулта час.  
ништо не се движи.  
с во с. 
с е мир.",Окото на темниот
Ефтим Клетников,,POSTSCRIPTUM  (темни места),***,"овој, истиов мој  
за тебе друг свет е  
без знаци  
небесни и земни  
ги склопуваш крилјата  
на моите клепки  
преоптоварени од сон",Окото на темниот
Ефтим Клетников,,POSTSCRIPTUM  (темни места),***,"имаш небо, сино и осамено  
имаш боја да го премачкуваш  
имаш лице, грдо и суво  
имаш глас, празен и безнадежен  
имаш ветер што го разнесува  
невидлив а јасен  
имаш земја за него  
со ридови во магла  
те гледам и дишам. те гледам  
и 
дишам.",Окото на темниот
Ефтим Клетников,,POSTSCRIPTUM  (темни места),***,"сраснувам со овој камен.  

тоа е напорно  
и без страст.",Окото на темниот
Ефтим Клетников,,POSTSCRIPTUM  (темни места),***,":
шурките млеко  
не течат 
од камените дојки  
а ти ги лижеш прстите – 
цицаш од мермерот вжарен  
во твојот јазик",Окото на темниот
Ефтим Клетников,,POSTSCRIPTUM  (темни места),***,"да се стои долго и да се размислува 
и да нема ветер во нив, 
да ги придвижи мислите 
и да се знае 
кој го поседува мигов 
и окото колебливо 
што лунѕа скришум 
по мојата внатрешност  

ете 
се оддолжи и денот   

да знам кој ден",Окото на темниот
Ефтим Клетников,,POSTSCRIPTUM  (темни места),***,"се лула таа куќа  
на разбеснетото  
море  
помеѓу 
содома и гомора",Окото на темниот
Ефтим Клетников,,POSTSCRIPTUM  (темни места),***,"животот  
е една огромна  
белина  
си зборуваа  
две снегулки  
додека исчезнуваа  
во огримната маса  
на белата белина",Окото на темниот
Ефтим Клетников,,POSTSCRIPTUM  (темни места),***,"ти го покажува телото. тргни по него.  
глас на утка ти го пробива срцето  
и те предава на водата сред ноќниот тек.  

така  

телото ти го исполнува матицата ноќна  
срцето повторно ти вивнува в пламен  
главата ти е облеана во сонце. тргни  

по него.  

(се рони од небото златест прав  
врз трудната марија)",Окото на темниот
Ефтим Клетников,,POSTSCRIPTUM  (темни места),***,"маслиновата гора  
му ги притиска градите  
мускулестите стебла  
му го сопираат одот:  
уште пред да пропее  
петел, трипати ќе се  
одречеш од мене 
 
кое пеење од петелот?",Окото на темниот
Ефтим Клетников,,POSTSCRIPTUM  (темни места),***,"симни ја таа тежина.  
јас долго ја опслужувам  
градината на пилат.  

ги поливам цвеќињата  
со онаа иста вода.  

зошто се плашиш  
од овој празен простор?",Окото на темниот
Ефтим Клетников,,POSTSCRIPTUM  (темни места),***,"надвор, по месечина 
уште викаат: 
да живее јуда! 
јуда! 
јуда!  

месечината се претвора  
во оној од крстот.  
повторува шепотејќи  
да живее јуда.",Окото на темниот
Ефтим Клетников,,POSTSCRIPTUM  (темни места),***,"облаци - чудни мигови  
на она што се менува  
в миг!  

гробови - небесни места  
на земното тло.",Окото на темниот
Ефтим Клетников,,POSTSCRIPTUM  (темни места),***,"еден ангел 
со крилја го распафтува  
правот светлина  
како рој пеперуги  
залулан во воздухот  
што кипти во утробата  
на разурнатата црква  
(во испустено село)  
вековно што н хранеше  
со сончев леб",Окото на темниот
Ефтим Клетников,,POSTSCRIPTUM  (темни места),***,"во овој миг  
во овој блескотен миг  
на магарешкиот трн  
бог 
ја остави својата солза",Окото на темниот
Ефтим Клетников,,POSTSCRIPTUM  (темни места),***,"новиот ноев кораб  
несигурно плови.  
тоне.

неспособен кормилар  
е тој ное.  

господ бог 
не го проценил добро 
кога му рекол: те видов праведен 
пред сиот твој род. 
 
сега се прашува: дали водата  
лицата ќе ни ги покрие  
сосе земјата? 
 
сега: дали бог ќе не спаси?  
и сега: мојот (нашиот) грб 
ќе го издржи ли несигурниот кораб 
како карпата на арарат?",Окото на темниот
Ефтим Клетников,,POSTSCRIPTUM  (темни места),***,"снегот по планините во март  
престорен во огледало блеска 

на небото му се опира  
не попушта 
снегот по планините во март  

не е подготвен  
за таков пораз  

по висините  
престорен во огледало  
блеска",Окото на темниот
Ефтим Клетников,,POSTSCRIPTUM  (темни места),***,"да се држи бесот затворен в око  
а окото слепо - што вреди тоа?  

или  

да се разговара  
со птицата безнадежно  
додека стои  
на електрична жица  
- што вреди тоа?  

да дишеш и издишуваш. да гледаш  
кон небото. ѕвездите - просо  
да паѓаат врз твојата глава  
да ја симнеш гипсената маска  

но  

што вреди тоа!",Окото на темниот
Ефтим Клетников,,POSTSCRIPTUM  (темни места),***,"на 40 години да станеш робинзон  
е сепак нешто 
 
Б.Ѓузел  
каде да одам? кај има 
толку многу урнатини? 
кои се вчерашни, кои денешни? 
да му речам на животот: збогум? 
во очекување на зборот: живеам!",Окото на темниот
Ефтим Клетников,,POSTSCRIPTUM  (темни места),***,"патуваме - шумови небески  
светлина мрак: тишина глас.  
вода што се цеди од темни  
карпи - с се вовлекува во  
нас. среќаваме зборови. н 
следи само оној - смрт.  
о, какво паметење на животот!  

Велестово, 1994 – 1999",Окото на темниот
Ефтим Клетников,,POSTSCRIPTUM  (темни места),***,=================================================================,Окото на темниот
Коле Неделковски,,Македонска лирика,ГЛАС  ОД  МАКЕДОНИЈА,"ГЛАС  ОД  МАКЕДОНИЈА 
О, трајте, трајте, тирани недни! 
Доста се тиja лaги и злоба - 
пакостен глас од устите гадни 
над мојот народ у секоја доба.  
Та ете век'е векови цели 
пишка и стенка од волци гости -  
за брата вијат кој да го дери, 
за да му глода сувите коски.  
Па нека сега сам да си реши 
со своја воља судба и сева, 
в животот еднаш сам да се теши, 
д` издигне славно свој род без врева.  
Та Шар и Пирин дружно да викнат 
родната песна в небеса темни 
и бурниот Егеј - на век да плиска 
тешкиот глac на новите химни.
=================================================================",Македонска Лирика
Петре М. Андреевски,,,ПЕСНА ЗА МОЈАТА ПЕСНА,"ПЕСНА ЗА МОЈАТА ПЕСНА

Отспрегни се машки ветру, мој личен телалу,
надлетајте го својот глас птицо и грмотевицо,
бидете редачки мои мачни посестрими
и искрај в краја пренесете ја песната
за мојата песна:

За таа топола меѓу две пустини,
меѓу две планини,
за тој постојан бакнеж меѓу две пречисти усти,
за тоа виножито меѓу две возбудени шуми,
за таа неизодлива ноќ меѓу две преноќишта,
за таа потпалена свеќа меѓу два непријателски
черепа,
за таа мировна труба меѓу две завојувани земји,
за таа воздушна коњица меѓу две села,
меѓу две стомни вода,
за тој преотворен чадор на печурката,
за таа препрочитана телеграма меѓу два
братски дожда,
за таа непомрдната Деница меѓу две
оддалечени утра,
за тоа растојание меѓу два одѕива,
за тие речни слабини меѓу две скарани перачки,
за тој затскриен студ меѓу две топли соби,
за тој буквар, за таа сметалка меѓу два
ближни града,
за тоа засолниште меѓу две селски горештини,
за тој пејзаж, меѓу две писма, меѓу две боишта,
меѓу две Крушевски Републики,
за таа пот, за тој дијамант меѓу две стушени чела,
за таа грутка снег меѓу две детски дланки,
за тој сончев прстен, за таа рамноденица,
за таа расонета струја меѓу две растителни ноќи,
за тоа запечатено пладне меѓу две речни промаи,
за таа капка вода меѓу две суви непца,
за таа камбанарија меѓу два ѕидара,
меѓу два ѕвонара,
за тоа нескротливо животно, за тоа милозливо
Невреме,
за тој водопад меѓу моиве две раце,
ЗА ДЕНИЦИЈА.",Дениција
Петре М. Андреевски,,,ПРВИТЕ ПОДАТОЦИ ЗА ДЕНИЦИЈА,"ПРВИТЕ ПОДАТОЦИ ЗА ДЕНИЦИЈА

Дениција доаѓаше од секаде
како дух што го пропуштаат и мртвите стражари
на сите момчиња да им се јавува во сонот.
Таа беше како оној Врач кој, гледајќи
во цвеќињата.
држеше говор за потеклото на медот.
Таа го имаше вкусот на храната
што гласно ја џвакаа моите предци.
Кога бев со неа јас дишев во сите светови
оти во неа се среќаваа сите страни на светот.
Дениција значеше и најголема денгуба
и најголема тајна за државната безбедност.
Дениција значеше и детски додаток
и распределба на доходот по ефект.
Нејзините зборови ги повторував
како реткост во друга реткост пронајдена.
Таа беше растојание од една болка до друга
и жесток пијалак што се разнесува по куќите.
Таа знаеше една буква со која почнуваа
сите зборови
и можеше да викне и да ги смени годишните
времиња.

Заради неа пријателите
по цел ден не сакаа да ме видат.
Размислувајќи за неа
можеше да се загине и во најкусиот ден
и во најтоплото попладне.

Таа беше оган со оган што се гасне.
Нејзината воздишка ги соединуваше
и најоддалечените населби,
оти од кај неа започнуваа сите самраци
што правеа излет со лилјакот, а завршуваа во трат.
Таа знаеше и во кој овошен плод
завршиле дождовите.
Дениција беше датум на доброволни дарители
на нешто

И заради неа јас почнав одново да верувам во бога.
Преку дневните весници сакав да се откажам
од сите роднини
што не веруваа дека нејзиниот бакнеж
може да лекува и разболува.
Од неа јас дознав и што мисли змијата за небото
и кога има воздухот мака.
Оти како што дишеше таа,
така растеше и дневната температура.",Дениција
Петре М. Андреевски,,,УМИЛКУВАЊЕ,"У М И Л К У В А Њ Е

Ќе ги отпретам сите горештини од мојата глава,
ко суво дрво на сува рида реките ќе ги заковам,
Ќе те претплатам на вечна љубов и вечни времиња
и ќе те љубам и губам и во пости и пред гости
само да ме сакаш.

Ќе ги поткупам сите човечки сетила и патила,
сите светлосни преѓи песијазол ќе ги врзам,
сите денови и ноќи на својот почеток ќе ги вратам,
ќе ти дадам се што е солено и молено
само да ме сакаш.

Ќе спијам во движење, сенката своја
ќе ја прескокам
ќе ги затнам сите извори, с што гори ќе отворам.
Ќе направам да не се знае кај е лево и десно,
ќе ти наберам ѕвезди, ќе ти влепам шлаканица
само да ме сакаш.

Ќе ги шпионирам сите крадци на твоите часови.
Ќе ги исфрлам од употреба страните на светот
и светот, по црна ноќ, одмижанка ќе го истрчам
и ќе те фалам и кудам под сите небеса
само да ме сакаш.

Кај ќе стасам ќе разделам топло од студено,
на шеќерот ќе му забранам да се споредува со тебе,
не ќе оставам растојание што ќе биде меѓу нас,
со ова што го велам и слепо и глуво ќе исцелам
само да ме сакаш.",Дениција
Петре М. Андреевски,,,ПРВА ИСПОВЕД,"ПРВА ИСПОВЕД

Ќе бидам искрен оти ќе бидам со тебе —
коњот што ми го купија им се врати нагрден:
една глава имаше, а другата ја немаше,
јас бев на Север, а тој на Јужна планина.

А пред тоа нечуено имавме што немаме:
во секоја куќа по една вдовица и кукавица
(сончев штрк над куќите, ладен смок под куќите)
заедничка посна пајнца и ѕвездена постела.
Еднаш годишно се варосувавме однатре и однадвор
за да не може лесно да ни се расипе магијата.
Кога имавме сенка имавме и часовник,
кога имавме добиток имаше и кој да ги подржува
нашите нокти и нашата подноктица,
леле моја тајно,
моја убавице.

Од жал за билјето на раните од ѕидарите
се заљубувавме во имињата од петочните ливади
(нашите правеа збрки во поштите и просторите)
и шепнатите поздрави над задоцнетото овошје.
Бевме боси патници сред потковани ноќи,
со прокиснати души од студ и месечина.

Што ни можеше земјата, што му можевме
на небото:  
во нашите глави сета куќа и покуќнина,
леле моја тајно,
моја убавице.

Ќе бидам искрен оти ќе бидам со тебе —
јас не знам колку пати се стемни оттогаш
и колку пати се раздени не знам,
но знам дека коњот пошто-зошто го продадоа.",Дениција
Петре М. Андреевски,,,ЛЕТУВАЊЕ,"Л Е Т У В А Њ Е

Таа се појавуваше од секаде
и ги соединуваше
бродовите со морето, морето со копното.
На летните спијачи им пушташе бубачка во сонот
и тие од тој ден почнуваа да живеат
со телата дома, а со главите покрај морето.
Ако кажеше нешто требаше сите напамет
да ги учат нејзините зборови,
оти во нејзиниот глас можеше да се смести
сета моја татковина.
Ако појдеше на пазар
требаше да поскапи зеленчукот,
ако замижеше можеше да се стемни и напладне,
ако се преместеше подалеку
требаше и плажата да се премести,
ако се вратеше дома требаше да заврши летото.
Нејзината воздишка беше граница
меѓу раздуваниот жар во јужните овошки
и успаната вода во зимските метали.
Таа беше причина за сите срцеви заболувања,
оти се беше во движење кај што се движеше таа.
Поетите пишуваа дека нејзината убавина постои
во сиот народен фолклор,
во секој пламен, на секое знаме.
Таа се појавуваше од секаде
и мојата брсјачка нежност ја споредуваше
со прошетките на војникот
посред друмот од куршумот.",Дениција
Петре М. Андреевски,,,ПЕСНА ЗА НЕЈЗИНАТА ПЕСНА,"ПЕСНА ЗА НЕЈЗИНАТА ПЕСНА

Немаше земја кај што не ја сретнав неа,
оти без неа бев никој и никој не ме познаваше.
По нејзината воздишка го запомнував воздухот
за да можам да ја стигнам, незабележан од никого,
но таа беше побрза од сите небесни светлини,
зашто секаде сама си го осветлуваше патот.
Објаснувајќи ја како семир во купечко јаболко,
главата ми се полнеше со запаливи течности,
бели и црвени дождови капеа од овошките,
житата и шумите ја следеа во групни походи
и се околу неа ја добиваше нејзината форма.
Кај што јас влегував, таа излегуваше
и од отворите ја мразев само нивната празнина.
Ме рануваше како невеста, ме целеше како сестра
блажената ноќ што ја открив во неа.
Бев првиот иследувач на таа топла темница
неисцрпна како ѕвездите и бесцените камења
кои вечно се празнат, а никако да се потрошат.
(Каков страв се пребра во допирот со таа кожа
што болскаше и заоблуваше како свртено вретено.)
Огнот и водата добиваа паралелна брзина
и во збирот љубовен постојано се одземаа.
Се што се уништуваше беше заради неа
и се што се обновуваше беше заради неа.
Така светот се делеше на видлив и невидлив,
на неослободени земји и на земји во развој,
но немаше земја кај што не ја сретнав неа.",Дениција
Петре М. Андреевски,,,ВО СОБАТА НА ДЕНИЦИЈА,"ВО СОБАТА НА ДЕНИЦИЈА

Бо нејзината соба не се менува
ни днезната светлина,
ни пилето што и шета во срцето.
Во нејзината соба еден цвет имитира друг цвет,
во нејзината соба има друга соба
и еден часовник што се одржува,
доближувајќи ги краевите
меѓу моето и нејзиното време,
и една вазна што не ја разбира својата намена,
и еден пат на билката
што се изгубил во една коцка шеќер,
и еден кибрит што го осветлува нејзиното лице
и нејзините прсти,
од каде што започнува сета убавина во собата.
Во нејзината соба една молња на друга молња
и дава знак да го ослободи огнот . . .
Во нејзината соба може да се каже
и најкусата вистина
и да се читаат писма на сите далечини.
Во нејзината соба може да се каже се
и потоа да се онеме.
Во нејзината соба можат да се откријат
сите изгубени земји
со последната љубов меѓу иоќта во ѕверот
и заборавената ѕвезда во мртвата птица.
И мојата рана на лицето од моите роднини,
и средбата на двата гласа што не стигнале никаде,
и пепелта од кај што се подигна
пролетната пеперуга
и пепелта што стана потоа пеперугата
и се што поверувало во својата сенка,
и масовниот хероизам
што е единствена мудрост по кафеаните,
и металите што ѕвонат во облаците над Берзитија,
и фолклорното богатство осиромашено по музеите,
и телефонскиот разговор меѓу двете тревки
и двата инсекта.
Секој што влегол во нејзината соба
заборавил на огнот што го допира водата,
заборавил на водата што тропа во плодот,
заборавил на стаклото
што го пушта светот да помине,
заборавил дека во мувата постои друга мува
и и помага смртта да и биде побрза,
заборавил да зборува со мајчиниот јазик,
заборавил да ја чита старословенската азбука
на јатото што не може да го напушти воздухот.
Секој што влегол во нејзината соба
заборавил да се врати дома.",Дениција
Петре М. Андреевски,,,КОГА ЈА ЉУБЕВ ДЕНИЦИЈА,"КОГА ЈА ЉУБЕВ ДЕНИЦИЈА

Кога ја љубев Дениција,
како да калемев светлина на мракот,
како да топев снегови фатени во движење,
како да станував единствен сведок
за бакнежот меѓу металот и громот.
Кога ја љубев Дениција,
како да му пронајдував брзина и на каменот,
како да ја одделував душата од телото,
како да го палев барутот
на тилот од смилот и трендафилот.
Кога ја љубев Дениција,
како да внесував летен воздух во воздухот зимен,
како да ги откривав сите рудници на злато,
како да добивав телефонска врска со сонот
од сите успани работници.
Оти ја љубев Дениција,
како што ги отворав пролетните аптеки,
сместени во гласот од славејот,
како што славејот ги спријателуваше
небото и земјата,
како што таа ми ја одземаше тежината,
додека трчав кон неа,
како што не можев да видам ништо освен неа,
како што таа живееше додека јас умирав,
како што и јас не знаев како би умрел,
ако таа не се родеше.

Кога ја љубев Дениција,
како да учествував во создавањето
на првата Македонска Држава.",Дениција
Петре М. Андреевски,,,СПИЕЊЕТО НА ДЕНИЦИЈА,"СПИЕЊЕТО НА ДЕНИЦИЈА

Закопчувајќи ги трепките ја смалуваше собата,
го ставаше во употреба најчистиот воздух
и со здивот почнуваше да управува со ноќта.
Дениција дишеше како да ставаше течни запирки,
како да свиреше на тамбура, како да се чешлаше
и од нејзината воздишка можеше да се научи,
дека секој ден е ден последен
и дека секогаш треба докрај да се искористи.
Не знам дали еден ден или цела година тогаш
беше подалеку од мене, подалеку од себе,
ни дали пак поминуваше, заедно кај што
поминавме
во денот што помина.
Една нова површина добиваше земјата
кај што лежеше таа како нејзин екватор,
оти таа лежеше како запрена телесна светлина
и сите други светлини и беа потајни сосетки.
И цут и света водица по цела ноќ капеше
во нејзината постела, во мојата приватна држава.
Ох, тој допир не би можел да го трампам
ни за најлута ракија, ни за најсончев празник.
Јас седев пред затворот што ја обединуваше,
а сиот простор виден и невиден
како да беше засолнат во нејзината уста,
во таа седефна кутија, во таа слаткарница
што можеше да ги изрече најтрајните мудрости.
И дека нејзиниот сон беше далечен и таен
ко недостапната внатрешност на каменот
и пламенот,
јас сепак не знаев што спасуваше зад него:
чии државни граници, кои божји заповеди
и како срцето свое го криеше во моето.",Дениција
Петре М. Андреевски,,,ИЗЛЕТ,"И З Л Е Т

Три рала свирачи за три будни ноќи,
три подводни ниви — грав за сватовите,
три ѕевгари неспрегнати биволи,
три ѕевгари ноќ во шест ноќи,
за твојата кола, за мојата неола,
мажи се за мене, мажи се побрзо
дур не сме ја допиле ракијата со татко ми.

Така ја зазборував нејзината убавина
за да бидам цел ден поблиску до неа
(заради неа и Бабуш нѐ засака и пресака,
а и ние, него, го засакавме на вересија).
Градот слегуваше под нас, под нашите колена
и воздухот го имитираше нејзиното здолниште
што шумеше како царските друмови на птицата,
како песокта што ја сееја сезонските работници.
Датем ја прашував: каде ќе ми го одведат денот
нејзините нозе, тие светлосни скелиња
на кои сета вселена се ѕидаше и разѕидуваше
и без кои ништо не можеше да се објасни.
Јас ја бркав неа, а таа трчаше по мене
и сѐ што остануваше зад нас беше и во нас самите,
како во семките што се ќерки на своите ќерки.
Не бев сигурен и каде ќе ми го доврши пределот
што го умеше своето сончево минато,
кај што змијата и штркот си го разменуваа
воздухот,
кај што рибата и видрата си ја делеа реката,
кај што ја препознавме пепелта
на разминатите води
од небесните долапи и подземните ќерали.
Рамената ñбеа обли ко водата што беше во вода,
а требаше да се ослободам од нејзините телеса
за да ја разберам топлината на сето претпладне.
Една грлица го отвораше грленото одајче
и тоа беше светот што ја разликуваше од светот,
од осилката што како солза ми тежеше
на предницата,
од отчуканата минута во еднодневното цвеќе,
од срцето искачено на тринаесеттиот кат во градот,
срцето на кое се отимаа небото и земјата
со звукот создаден заради нашиот слух.
Во нови познанства нѐ воведуваше шумата
и со нас ñ стана видлив патот на качунката
што увилно го напушташе својот роден крај.
И не надитри денот што нѐ служеше и предаваше,
оти ништо од него не можевме да задржиме.
Ни остана само да бидеме среќни пријатели
во заговорот против себеси, во страста и песната:

Три рала свирачи за три будни ноќи
три подводни ниви — грав за сватовите,
три ѕевгари неспрегнати биволи,
три ѕевгари ноќ во шест ноќи,
за твојата кола, за мојата неола,
мажи се за мене, мажи се побрзо,
дур не сме ја допиле ракијата со татко ми.",Дениција
Петре М. Андреевски,,,АКО НЕ СИ ТИ,"АКО НЕ СИ ТИ

Доближи се слико на светот од едниот
до другиот крај
и по бојата на твојот фустан ќе погодам
како ќе изгледа времето.
Инаку во чија глава би ме темнело
и во чија соба би ме разденувало,
ако не си ти.

Зборот мој го внесува поголемиот простор
во помалиот
и јас постојам само онаму кај што и ти постоиш.
Оти никогаш досега не сум поминал
онаму кај што ти не си била. Затоа не знам
кого би го мразел и кого би го сакал,
ако не си ти.

Навечер ја вадам мојата куќа од твојата куќа
и светлото на инсектот од незнајните гласови
што ги 'рѓосуваат машините во пчелите.
И пак не знам каква ракија би пиел
и кој со мојот сон би спиел,
ако не си ти.

Што не може да каже земјата му го порачува
на растението,
додека јас со туѓо лице те пронаоѓам,
а со твоето те губам. И додека насекаде
се распрашувам
на кој крај од светот
би се разминувале денот и ноќта,
ако не си ти.

Доближи се како цветот што има корен на небото
и по бојата на твојата уста ќе погодам
во кој овошен плод ќе заврши летото.
Инаку кој дури зборува ќе го отвора кафезот
за да ја пушти птицата што го збогатува воздухот,
ако не си ти.",Дениција
Петре М. Андреевски,,,ВТОРА ИСПОВЕД,"ВТОРА ИСПОВЕД
Во тебе бев заљубен уште пред моето
и твоето создавање,
пред првата ноќ, разгазена од првата
светлосна снегулка,
пред првата непослушност на стаените води,
пред првите води прецапани од првиот дожд,
пред првиот дожд што се успа на небо,
а се разбуди на земја,
пред првото свртување на излеаниот диск
од првиот пламен,
пред првиот пламен што го подигна првото
пеперуже над земјата,
(пред тој прв домазет што го вардевме од коложег
за коложег)
пред првиот гром што чкрапна и истлеа
над првите востанички шуми,
пред првиот мирис што не успеа да се врати дома
како што се враќаше првиот печалбар
на првиот чемер,
пред првата моја имела, пред првата твоја
зазабица,
пред првата твоја сенка што секаде сенка остави,
пред првата слана што беше рана на нашата
прва исхрана,
пред првиот ѕвер, наслушан во ѕверот,
пред првата здружена болка над првиот гроб,
пред првата преболена кражба и дажба,
пред првите нозе — ножици што немаа ништо
да понесат,
пред првиот одѕив што им беше уплав и утеха
на зборовите,
пред првото врапче излетано од првото срце
комитско,
пред првата состојба на јагнето и јарето
за првата гајда,
пред првиот пелин што ме нападна кај што бев
најсилен,
пред првото куќно душеме, подушкано
од првата сушна година,
пред првиот понеделник од првата недела,
пред с што се мени за да те издвои тебе постојана.
Во тебе бев заљубен пред првиот мој збор
(што го изговори твојата уста)
оти ти му помогна да ги преживее
големите несреќи
што беа и мои затоа што беа негови.",Дениција
Петре М. Андреевски,,,ТИ И ЈАС,"ТИ И ЈАС

Во твоите предници две близни потполошки,
кој пат ќе ги испуштам душата ќе си ја изгрешам.

Таму ти трепериш, ваму воздухот те прераскажува
и моите престапни години се под твое влијание.

Твојот збор е во посета на угнетените народи
и блазе им на ушите што можат да го чујат.

Ти чиниш влези — излези во мојата вртоглавица,
а јас мојот ден го препознавам во твојот.

Ти палиш и гаснеш сегде кај ќе поминеш,
а во мене останува огништето и во мене пепелта.

Јас ти ја будам вечната исхрана,
ти ми ги изветруваш дневните пијачки.

Над воздухот што го издишуваш се караат села
и градови
и кој за тебе не ќе дознае ќе остане сирак
и сиромав.

Ти си најцелосниот душман на моите душмани
и јас ќе бидам победен од моите омилени слабости.

Така ноќна невестулке, така неискажана
капко капинко,
така куршуме што мислиш на моето тело,
а ја гаѓаш и погаѓаш само мојата душа.",Дениција
Петре М. Андреевски,,,УШТЕ ЕДНИ ПОДАТОЦИ ЗА ДЕНИЦИЈА,"УШТЕ ЕДНИ ПОДАТОЦИ ЗА ДЕНИЦИЈА

Дениција ме опчекуваше од сегде и секаде
како дневната светлина што ми ја враќаше сенката:
мојата одмена и мојата друга промена.
Јас по цел ден не зборував за да мислам
само на неа
и на нејзиното лице над кое се грабаа
сите мирисни води и утрински сапуни.
Таа беше нотен клуч пред пролетните клучалници,
бел гулаб во изворот и небесна овошна обетка
и мрак што го раскостува мракот.
Таа беше учителка по дишење во сите
челичарници,
на сите жетви и косидби, на сите спортски
натпревари.
Таа можеше кај што сака да ја задржи ровјата
и да го пренесе дождот кај што ќе помисли
и да го спушта копното и да го поткрева небото
и да каже каков снег ќе паѓа во иднината.
Поради неа сѐ уште имаше луѓе без свои луѓе
и луѓе без своја татковина.
Поради неа секој ѕвек на новиот босилек
им се јавуваше како пријател на тажните
и уплаканите.
Поради неа се уште не можеше да се дознае
дали е постаро јајцето или пилето.
гладот или жедта.

Поради неа и не пресушуваа корзата по градовите
поради неа и јас дишев како што дишеше таа,
оти таа ми ја одржуваше и земјината тежа.
Нејзините дојки беа и земни полови
и се што имав загубено беше меѓу нив пронајдено
Таа имаше свој ракопис, свои гатанки и балкони
таа имаше свој терзија и свои магнетни полиња,
како и песната што имаше своја песна.
Таа беше дулец што ги разведува небесните
кладенци
и поведение на копривата, расонета
во љубовна возбуда.
Нејзината исхрана беше под заштита
на сите народи
и кај што ќе запреше таа — таму се градеа
и нови населби
И кога се спиеше нејзината убавина беше будна
и неа сите вилаети ја сонуваа во продолженија.
Таа беше време на моето време,
а јас само сведок на нејзиното столетие.",Дениција
Петре М. Андреевски,,,ПРВАТА РАЗДЕЛБА,"ПРВАТА РАЗДЕЛБА

„Додека тргнуваме на две спротивни страни
јас не можам да ги запрам солзите, а ти плачеш"".
Тристан Дерем

Возот се задеваше со предишените полиња,
жеравите се престројуваа над мојата глава,
но во се што ќе видев, во сѐ што ќе помислев,
во сѐ што ќе допрев беше и таа замешана.

Оставен, како развенчана змиска кошула,
ги колнев сите краишта што нејзе ѝ ги посветив,
и сите нови места што ме среќаваа без неа.

Ушите ми гореа за да знам дека ме споменува
но сетилата му се противеа на придојденото време
и тој ден траеше подолго од сите минати години.

Колку ја барав подалеку, толку поблиску
ја пронаоѓав
(како што можев да ја изгубам и кога ја држев
за рака)
и солзата што далеку кај неа се растураше
во мене веќе почнуваше да се збира и составува.",Дениција
Петре М. Андреевски,,ПЕТ ЉУБОВНИ ПИСМА,ПРВО ПИСМО,"ПРВО ПИСМО

Ништо не е повидливо
и ништо не е поприсутно од твоето отсуство:
ни детските шепоти што ги откривав
во сеидбите на дождовите,
ни закажаната бура во пајажините
од крајпатните меанчиња,
ни воздушните патишта, осветлени
од ластовиците
ни она што добива форма само во мојот слух,
ни мојот слух додека во него задоцнетиот штурец
го навиваше својот ноќен часовник,
ни родилните маки на фрленото семе,
ни разгорениот пожар на главата од петелот
додека бега од сенката што слегува од небото,
ни просторот што ми остана меѓу твоите раце,
меѓу твоите два припека,
ни змијата што го возбудува врвот од житата,
ни снежните намети и налети
во афионовите полиња,
ни пламенот што надојдува, како есенска магла,
во низата од пиперките,
ни љубовта и омразата меѓу клучот и катанецот,
ни притаената светлина во купениот кибрит;
ништо не е повидливо,
ништо повидливо од твојата трага
пред мене и зад мене, со мене и во мене.",Дениција
Петре М. Андреевски,,ПЕТ ЉУБОВНИ ПИСМА,ВТОРО ПИСМО,"ВТОРО ПИСМО

Паметуваш:
тебе ти прилегаше се, како и на силот и смилот
што ме потчинуваа однадвор, а ме храбреа однатре.
Ти беше мојот Исток и мојот Величетврток,
ти беше се што му недостасуваше на светот,
ти беше и моето незавршено минато
и затоа јас те чував и прашував за тебе.

Молњата што минува низ тебе во мене се одразува
и јас живеам затоа што знам дека и ти живееш.
Јас сум твој роб за да ја прославам слободата
и тие летни жеги околу твојот појас
и тие ладни меани во твоите пазуви
и тие кавги на ветровите пред твоите поли
и моето време што беше во твоето.

Паметувам:
што читаше дури читаше и што — кога не читаше,
како легнуваше навечер, како се проѕеваше наутро
и како денот го продолжуваше со својата насмевка,
возбудлива ко квечерина во отворена калинка.
Во тебе беа границите на Целокупна Македонија
и јас дури те љубев, ја љубев сета татковина.

Ти стигнуваше пред своето тело, пред својот глас
во кого ме допираа недопрени води.
Ти беше мојот Тримир и мојот Светилеб
и моето прогонство беше за да бидат целосни
твојата волја, а мојата неволја.
На дното од морињата, на врвот од копната
ти секаде прва: и пред зракот и сред мракот.",Дениција
Петре М. Андреевски,,ПЕТ ЉУБОВНИ ПИСМА,ТРЕТО ПИСМО,"ТРЕТО ПИСМО

Беше тоа еден ден што траеше цела година.

А беше тоа кога помислував
дека твојата коса низ туѓи прсти
истекува ко млаз вода или ко сува пченица,
па јас останував сам и сите остануваа сами
и возовите добиваа нови и незнајни брзини
и веќе никаде не можеа да запрат,
и тревите почнуваа да ветреат во лажна прељуба
и сите ветрени коли носеа од моите боли.

А беше тоа кога помислував
дека полната светлина од твојата уста
капе и се меша во туѓа пладнина,
па гаснеше варта во моите очни витли
и шумите слегуваа во длабоки подземја
и небесата догоруваа и реките потекуваа нагоре
и животните ме гледаа како пријател што го губат
и се што беше мое живееше без мене.

А беше тоа кога помислував
дека веќе не можам да мислам без тебе,
па почнував да личам на сите мои предци,
на сите мои предци, а најмногу на себеси.

Беше тоа еден ден што траеше цела година.",Дениција
Петре М. Андреевски,,ПЕТ ЉУБОВНИ ПИСМА,ЧЕТВРТО ПИСМО,"ЧЕТВРТО ПИСМО

Една година јас без тебе, јас без себе,
една година како елениче — плетениче
на провинциите,
како едначење на гласот од селските тажачки.
Видот не ме открива, телото не ме прифаќа
и веќе почнувам да живеам со бестелесна тежина.
А мојата далечна мисла сека над градовите
и секој говор ми почнува со твоето име.
Те оживувам од сите слики, но жива нигде
те немам
тебе равенко меѓу моето тело и мојата душа.
Една година како во нашето растојание
ги гледам причините за сите војни.
Сето бело видело ми го скри под своите трепки,
(занишани како јуриш на летни 'ржи в присој)
па ни пат кај што врвам, ни сон кај што преспивам,
ни крај, ни бескрај, ни земја кај што
те здогледувам,
и пак со тебе легнувам и пак без тебе се будам.
А една година како трчкам по жална Македонија,
одбирајќи зборови што секаде ќе те прочујат
тебе балсам и шеќерпаре, тебе радост на иднината
што севезден ги бодреше моите болести.
Една година како се враќам кај тебе
само со тоа што ги препрочитувам твоите писма,
и една година празен ко празна воденица,
ко месечината што се празни на полноќните
распаќа.
Една година оставен да се бранам од себеси
како мразот што се брани од својата нежност.
Една година ти без мене, јас без себе.",Дениција
Петре М. Андреевски,,ПЕТ ЉУБОВНИ ПИСМА,ПЕТТО ПИСМО,"ПЕТТО ПИСМО

А те барав во учебниците, те барав низ вековите,
во заседите на ветрот, во прангиите на зимите,
во неразбраниот срам на хоризонтот пред
зајдисонце,
во неразбраниот копнеж на ракатката — тутун
што се дипли и оддиплува меѓу прстите,
во раскуќената светлина од слепите и мртвите,
во рамнотежата меѓу минатите дни и идните ноќи,
во ропството на душата од дувачите на стакло.
Те барав во нагласокот од непознатите јазици,
во отседланите вечери и празните постели
сред поле,
во вчудовидената јаглика на увото од билјарките,
во интерпункцијата од говорот на уплаканите деца,
Те барам во жестоката можност за обединување
на мојот раштркан народ,
во стракот киселица, во неупотребениот воздух,
што ги караше и миреше соседните села,
покрај наковалните од жешките и женски
пладниња
меѓу овошките упатени кон својата сезонска цел,
во иглата што го зашиваше темното и светлото.
Те барав, наслушувајќи го подземното тапанче
што беше срцето на успаните жетвари.
Те барав зад небото, во небеските кртечини,
во непрочитаниот струјомер од угаснатата
светулка,
во атентатите од моите луѓе на моите луѓе,
во непроучената постојаност на страните од светот
непроучена, а разбрана како постојана денгуба.
Те барав во незавршениот страв на ѕвездата
што паѓа
не можејќи ништо да допре во просторот.
Те барав, те барам, во с и сешто,
Те барав, а барајќи можев само да те сретнам,
но не и да те најдам, но не и да те најдам.",Дениција
Петре М. Андреевски,,ПЕТ ЉУБОВНИ ПИСМА,БОЛЕС ТА НА ДЕНИЦИЈА,"БОЛЕС ТА НА ДЕНИЦИЈА

Кај што боледуваше таа
таму беше и најгусто населен градот.
Театрите ја расположуваа со претстави
во кои се умираше безболно.
Но таа и се доближуваше на смртта
и гласаше за пламенот во мртвите предмети.
Дрвјата започнаа да се клеветат во ветровите,
а животните да се сакаат додека им трае
омразата.
Јас им завидувам на сите љубовници
во бакнежот што го криеја својот отров
и броев: еднаш, двапати, четирипати
ќе оздрави, ќе умре, ќе оздрави, ќе умре.
Ја пронаоѓав во дождот, ја губев во маглите —
не се враќа, ќе се врати, не се враќа.
Мојата птица губеше рамнотежа
додека го отклучуваше воздухот над мене.
Веќе не бев за никаде, оти сите знаеја што не знам,
а не знаев дали нејзината глава
во мојата глава размислува,
или од нејзината болест јас почнувам да умирам.
Една ланска вода фатена во стапица
дење — ноќе се мачеше на небото,
леле колкав мрак подврзан во мракот,
се плашев тогаш да се видам в огледало
од тоа да не заборави да се буди и зборува.
Ја  палев свеќата во лимонот што го јадеше
и ја споредував
со свиленото кокиче одвиткано од воздухот.
Убивајќи го моето срце можев да го убијам светот,
но јас веќе немав време за ништо,
оти таа ми влегуваше во мислата
и кога мислата ја напуштав,
а секој што не знаеше да мисли на неа
можеше да остане без револуционерно минато.",Дениција
Петре М. Андреевски,,ПЕТ ЉУБОВНИ ПИСМА,ОТКАКО ТЕ НЕМА,"ОТКАКО ТЕ НЕМА

Најубава несреќо што ми влегла в куќи,
жено опљачкана од моето телесно наследство,
кажи што ќе работиш и што ќе мислиш за мене
кој продолжува да дише со твојата воздишка
откако те нема.

Невенчана невесто што сакаше да имаме
иста лажица,
како што сакаше и мојата болка да биде интересна,
о богатство во мојот слух, моја ноќна татковино,
поздравуј ме по пролетта што ќе те сретне
под земјата
иако те нема.

Невидлива забаво во затворите за доживотна
робија,
соѕвездие на сите движења под водата и небесата,
железницо што ги поврзуваше годишните
времиња,
моја лична слободо што ме научи да страдам,
а да не лелекам
дека те нема.
Царинарнице што ми ги откри скриените места
од душата,
горчливо изобилство во моите тажни пијанства,
чаша водо што ги зближуваше народите,
те среќавам по сите градови, но нигде не те гледам
оти те нема.

Пароло извикна на сите држазни празници,
најубава спроводнице на ветровите од мојата глава,
основна мерко за земјата и сите течности,
единствена самогласко за сите изговорени зборови
кај што те нема.

Конецу отпаран од ветрот фатен во кражба
на каранфилот
неизлекувана рамнотежо во моето одродено тело,
ти си одиш а јас останувам без никој никаде
оти ти си мртва, а смртта во мене ти продолжува
откако те нема.",Дениција
Петре М. Андреевски,,ПЕТ ЉУБОВНИ ПИСМА,НА ГРОБОТ ОД ДЕНИЦИЈА,"НА ГРОБОТ ОД ДЕНИЦИЈА

„КОПНЕЕЈЌИ за неа јас често седам
во нејзината сенка ...“
Стар Завет
Над мене сив облак и сива орлица
се договараат за нешто,
а јас мислам дека кај тебе
ме потскажуваат, Дениција.
Оти дошто видов кула и пладневна топола
беа како твојата става, Дениција.
Дошто сретнав омарнина и жито во движење
беа како твојата коса, Дениција.
Дошто открив сончоглед и светла пушкарница
беа како твоите очи, Дениција.
Дошто сретнав залез, дошто пресеков лубеница
беа како твојата уста, Дениција.
А сите мери житен уем, сите круши кантарки
беа како твоите дојки, Дениција.
Дошто ме размина мило и отпетлано крило
беа како твоите клепки, Дениција.
Дошто скинав сламка и маслинова гранка
беа како твоите прсти, Дениција.
Дошто отворив прозорец и непрочитана книга
беа како твоите предници, Дениција.
А сите напуштени мамузи и узенгии
беа како твоите обетки, Дениција.
Дошто чув за разлутени ридови и мориња
беа како твоите колкови, Дениција.
Дошто видов глуварици и плужни ралици
беа како твоите стапала, Дениција.
А видов што видов и ништо не видов
оти везден се искачувам по душата од мртвите,
везден слегувам по дождот и маглите
и секаде задоцнувам да те стигнам тебе.
Потоа ѕемнам кај што мислам дека ќе поминеш
и сите градски порти ги оставам отворени
во секое време за да можеш да се вратиш.
Ти ме приѕираш и од небото и од земјата,
мене никако не ми успева да ти кажам
дека и мојата смрт започна по твојата
и дека блажено е да се живее, а поблажено
да се умира,
мислејќи само на тебе, Дениција.

=================================================================",Дениција
Братислав Ташковски,,Разголување,"Заедно, само така!","Заедно, само така!

Сега, кога долго паметам
не сакам да бидам поинаков.
Твојата коса секогаш
ќе биде младиот ветер утрата што ги буди,
и ј а с
во тој чин не можам да бидам предавник.

Секогаш сум ги сакал овие мигови,
во немоќ и во сила,
но природата е посилна,
сè повеќе ме прави трофеј
што бара место на ѕидот.
Патеката е таа,
само ти ми дозволуваш
да се пронајдам сè уште неизгубен.",Големата љубовна песна
Братислав Ташковски,,Разголување,После толку години,"После толку години

Јас сум ненапишан роман.
Го потпирам светот,
ги распознавам времињата по мирисите
како ѕверка од белата шума.
Ех, вечно сум сакал да не љубам толку,
да не се борам за пленот од рацете што бега,
па како луд поет
да испеам нешто,
никој да не разбере што!
Но, пишувањето е страст -
- ако не се разголиш нема ни стих, ни тело.
После толку години
сè уште сум дете и верувам во чуда.",Големата љубовна песна
Братислав Ташковски,,Разголување,До крај,"До крај

Секогаш знаев
дека работите нема да ги истерам до крај.
Во овој живот боговите
ја нацртаа правата линија.
Значи,правецот е познат
и мојата Черепница веќе започнува да свети
Ми останува само духот
да пишувам и љубам до крај.
Дотогаш, кога светлината ќе ме затвори
како стара книга
што ќе биде отворена по многу векови.
Затоа, песно моја, одиме до крај.
Сами, над сите и силно!",Големата љубовна песна
Братислав Ташковски,,Разголување,Љубовта и законите,"Љубовта и законите

Со потписот ветуваме
дека ќе ја почитуваме врската
што државниот грб
ја формулирал како брачна заедница.
Требаше да мине малку повеќе вода
за да видиме дека тоа било ништо,
парче хартија и толку.
Сега гледаме
ако љубов нема, нема закон.
Јас и ти сме надвор од правилата,
лебдиме и секогаш ќе прашуваме
како и покрај се не паднавме.",Големата љубовна песна
Братислав Ташковски,,Разголување,Еден ден,"Еден ден

Тогаш, тој ден,
знам ќе ми простиш за сè.
И за тоа што сум го сторил
и за она што сум го замислил.
Нашиот дом е борилиште,
во него пукаме од најтешки љубовни орудија
и секогаш победуваме.
Во спротивно,
не би бил тоа што сум,
а ти би била инспирација за друга тема.
Животот - злобник
ужива
кога ќе направи такви денови.",Големата љубовна песна
Братислав Ташковски,,Разголување,Вечност,"Вечност

Нашата љубов е голема куќа
со лице на ангел.
Во неа ти се лекуваш со музика
а јас со далечини и прашалници
Ако еден ден заминеме
под некое друго небо
во куќата уште долго
ќе треперат нашите сенки
како доказ дека сме живееле
онака како што сме сакале.
Единствено и над сè, така.
Тоа е нашата вечност!",Големата љубовна песна
Братислав Ташковски,,Разголување,Филозофско решавање на малата утринска расправија,"Филозофско решавање на малата утринска расправија

Не заслужува оваа сабота
да биде прогласена за ден за кавга.Убеден сум дека до пладне
заедно ќе го констатираме тоа.
Ние сме најголемите туркачи на каменот,
Сизиф за нас е почетник,
аматер во туркање по угорнина.",Големата љубовна песна
Братислав Ташковски,,Разголување,"Јас, мајсторот","Јас, мајсторот

Ти ми приоѓаш како никогаш
да не си ме видела.
Твојот шал е бескрајното сино
во кое јас ќе бидам вечниот Икар.
Да, многу ги сакам работите
кои силно ме враќаат назад.
Детето станало оловен војник,
а јас, мајстор на белината.

Се свртуваш,
и додека со внимание
на љубовен одметник ја местам
јаката на твојата розова кошула,
знам дека секогаш сум те чекал.
Не треба да бидам поет-научник
за да го докажам тоа.
Доволно е да создадам мозаик од зборови
кои не можат да бидат нацртани со ништо
Ти се вртиш и со насмевка
ја заклучуваш портата од домот.
Овој ден ќе биде полн со љубов!",Големата љубовна песна
Братислав Ташковски,,Разголување,Сега,"Сега

Сега кога сум близу
до половина век живот,
чувствувам
во коските сè уште ми струи
непознатата азбука.
Денес кога сум сам
не треба многу да објаснувам:
мислам дека сè прочитав
и отидов каде што сакав.
Бев тој што сум,
неверојатен и непредвидлив
за да се менувам.
Затоа сè повеќе станувам
дом на тишината
и татко на песната",Големата љубовна песна
Братислав Ташковски,,Разголување  Миг Според Дебељанов и Вапцаров,Миг,"Миг

Според Дебељанов и Вапцаров

Секогаш да те помнам по добро,
и во миговите кога ќе бидам сам
твојот лик да биде мојата ѕвезда.
Сакам вечно да те имам таква,
во сите времиња, добри и лоши,
за да кажам:
„Овој миг е мојот живот"".
И во ноќта кога ќе дојдам
ќе те погледнам поинаку од тогаш,
за да знам дека се уште си тука.",Големата љубовна песна
Братислав Ташковски,,Разголување,Цвеќето,"Цвеќето

Овој катмер трендафил
е воинот на нашиот двор.
Да зборува
сигурно би прашал
како успеваме во животот
и што ни е најтешко?
Со него
ние сме во трајна синтеза.
Секоја година го пресадувам
и секогаш е тука,
на левата страна под нашиот прозорец.
И тој распарталавен црвен цвеќен војник
живее од љубов
и сосема ме разбира,
кога со острите ножици
ќе отсечам дел од него,
за да го ставиш во вазната
под сликата на мајка ми,
додека сè уште нерасонета
го вариш утринското кафе.
Така синтезата меѓу луѓето и билките
добива многу повеќе од
поетска предиспозиција.",Големата љубовна песна
Братислав Ташковски,,Разголување,Бела книга за љубовта,"Бела книга за љубовта

Никогаш не сум барал доказ повеќе
за да докажам дека сакам.
Едноставно,
секогаш сум бил вљубен.
За тоа нека зборуваат моите песни,
фотографиите
и азбуката што моето срце вечно
ќе го вбројува во лесноскршлива материја.
Во мојата историја нема победници,
јас сум тој, кој секогаш позитивно губи.
Затоа најмногу го сакам љубовниот пораз.
Еднаш, на музата & напишав
„никогаш да не ме заборави.""
Денес наликувам на гостин
кој секое утро
повторно влегува во својот живот.
Се сеќавам на сите допири,
на мирисите, на pолнотијата
и на косите што го бакнуваа сонцето.
Јас секогаш сум сакал
да верувам дека е така –
жената е нешто што не може,
а да не се сака!",Големата љубовна песна
Братислав Ташковски,,Разголување,Ти реков тогаш,"Ти реков тогаш

Пред да нè крунисаат
ти реков дека ти си таа
што треба да ме води.
Јас секогаш сум бил воин
и без борба бргу ќе издишам.
И сега верувам во тоа,
исто како тогаш
кога станавме два дела на едно цело.",Големата љубовна песна
Братислав Ташковски,,Разголување,За предметите и вечноста,"За предметите и вечноста

Овие предмети, ако не ги преместиме,
секогаш ќе бидат тука.
Велиш: Зошто?
Затоа што сега е така,
а по неколку илјади години,
некој нов Њутнов закон може и да ги
помрдне.
Јас немам време да докажувам
дека телата можат да се движат и во
мирување.
Ако не го напишам
она што го носам
како ќе го оправдам моето доаѓање,
тука, во оваа соба,
под ова небо,
во твојот живот.",Големата љубовна песна
Братислав Ташковски,,Разголување,Јас и само јас,"Енигма
Јас и само јас

ја познавам тајната на мојата љубов.
Сè повеќе личам на месија
што потковува коњи
и наместо вино вечера светлина.
Мојата сабја е мастилото
тоа е мојата енигма,
тоа е сонетот што треба да го завршам
започнат пред многу години
на една станица во северна Италија.
Затоа знам добро да барам,
да мирисам и да најдам
каде се случила љубовта.",Големата љубовна песна
Братислав Ташковски,,Разголување,И тогаш..,"И тогаш..

И кога те најдов не поверував
и тогаш страшно мн недостигаше.
Бидејќи секоја најдена љубов
го стега срцето и ме прави минлив.
Затоа секогаш ќе се борам,
и уште повеќе ќе бидам ангел
затворен во облак.

Ако нема такво барање,
со нашето прво наоѓање
како сè да завршило.",Големата љубовна песна
Братислав Ташковски,,Разголување,Јас и Ти во овој живот,"Јас и Ти во овој живот

Досега видовме многу,
минавме и таму каде не се минува.
Во игрите демонски
не дадовме никој да нè однесе.
Во овие глуви времиња
нè чекаат уште тежини,
но добрините се во прогресија.
Секогаш има нови почетоци
ние сме храбри за толку.
Јас и Ти во овој живот сме љубовта.
Во сè и над сè!",Големата љубовна песна
Братислав Ташковски,,Разголување,Што е љубовта?,"Што е љубовта?

За сакање нема потреба од големи зборови.
Фразите со многу глаголи
се беспредметни.
Можеби,
тоа можеме да го опишеме како мега-настан
во кој дејствуваме само ние,
но прашањето секогаш ќе биде отворено:
Што е љубовта?
Одговорот е секаде во домот,
и тогаш кога забавено ми приоѓаш
и тогаш кога забрзано си одиш.
Одговорот е во спојот на вековите
и сите големи љубови.
Во спротивно сè би било инерција и празнина.
Затоа Шекпир ја создал Јулија,
Пастернак и пишувал на Олга,
а Бодлер бил вљубен во курва.
Јас сето тоа го гледам
во црвеното јаболко што го сечам надве,
во тостот што наскоро
ќе го премачкам со масло
и во твојот поглед кој ми вели
дека малку сум претерал.",Големата љубовна песна
Братислав Ташковски,,Разголување,Пијанство,"Пијанство

Дојдов потемен од лани.
Зборовите создале пранги околу вратот.
Ме душкаш како кутре
и велиш дека сум едно големо буре,
дека вака повеќе не може и сл.
Ти велам дека можам
со здивот да нацртам акварел на ѕидот
и дека сакам да го ставам увото
таму каде што започнува сонот.
Ако треба сето тоа и да го измислам,
а тоа го можам.
Потоа во леглото ќе ја нацртам мојата сенка
за повторно да се вратам таму.
Обратно нема, но сепак прашувам:
„ дали сакаш акварелот да биде тажен,
или препознатлив?""",Големата љубовна песна
Братислав Ташковски,,Разголување,Ефтинија,"Ефтинија

Во овие искубани времиња
љубовта станала ефтина работа.
Ја ветуваат сите,
од министри до даскали,
од случајници
до обичната продавачка во гранапот
која ќе стори сè
да ти го продаде лебот-бајат.
Боже, колку ниско паднал зборот,
колку нема цена таа дума
што го создаде светот
и Библијата сè уште на плеќи ја носи.
Затоа душо моја
внимавај каде ќе погледнеш
и со кого ќе беседиш за тоа.
Ова не е само време без пердуви,
ова е простор без душа.


=================================================================в
Additional_Context: Разголување
Song title:Како птиците
Song:
Како птиците

Секое утро гулабите
ги поправаат гнездата.
Нивното сакање е повеќе од инстинкт,
за разлика од нас не го прават тоа по навика.
Птиците
во сета таа тескобност
што им ја нуди кафезот,
сè уште оставаат место за ритуалот.
Се додворуваат
гукаат на јазикот препознатлив.
Тоа е предизвикот на сламката што ќе стане
легло,
за нив и најмалото зрнце е важно
бидејќи се перфекционисти.
По враќањето од летот
на саканата & вдахнуваат младо сонце
и заедно во гнездото спијат на облачиња.",Големата љубовна песна
Братислав Ташковски,,Разголување,Жолтите ѕвездички во нашата соба,"Жолтите ѕвездички во нашата соба

Кога нема сонце
нив ги отвора светлината
и топлиот здив на старата печка.
Ги гледам како живеат
во таа теснотија наречена вазна.
Како сите живи нешта
и тие се борат за малку повеќе воздух.
Затоа секое утро ги проретчувам,
свенатото го предавам на историјата
и ги негувам.
Им рецитирам стихови
(Лорка многу ги интересира)
и им давам аспирин
за да ја победат болката
од нивното брзо стареење.
За уште малку да му дадат димензија
на нашиот животен простор
и на чинот - грицкање локум со ореви
и голтка кафе без кофеин.",Големата љубовна песна
Братислав Ташковски,,Разголување,За сите небиднати љубови,"За сите небиднати љубови

Тоа што било, било!
За сите соништа, прегратки и музи
сега има место само во стиховите.
Да заборавам не можам,
но полека исчезнува стореното.
Останува само желбата
и по некое скриено сладострастие
за она што не било, а можело!",Големата љубовна песна
Братислав Ташковски,,Разголување,Сонце мое,"Сонце мое

Ти ми даваш сила
да издржам во ова сивило.
Сега
кога се нема каде
освен тука,
ти си зборот што ме движи,
ти си ветрот што ме спречува далеку да одам.
Не, јас не можам поинаку
да те дефинирам:
без тебе би свенал
и би исчезнал во буквите.
Со тебе сум река
спокојна и бујна,
можам да правам што сакам,
да пишувам, да пишувам...",Големата љубовна песна
Братислав Ташковски,,Разголување,Далечина,"Далечина

Сега,
кога сум далеку од дома,
гледам каде припаѓам.
Овде,
сите наши состојби се вонвременски.
Дури и ноќта во туѓото легло
е сигурно тоа.
Знам
повторно мислиш на мене
како на дел што го нема.
Ме бакнуваш преку светлината
и чувствувам како заминувам таму,
да ти кажам дека наскоро сум дома.",Големата љубовна песна
Братислав Ташковски,,Разголување,Сам,"Сам

Што барам овде
и зошто сум далеку од тебе?
Птицата го сака ловецот
и затоа заминувам.
Ќе стигнам,
сам како сенката на нашата стреа,
сам како мирисот на дуњата,
сам како зрнцето храброст
пред големата битка.",Големата љубовна песна
Братислав Ташковски,,Разголување,Искрено!,"Искрено!

Знам,
сум грешел кон тебе.
Сум бил тоа што не сум!
Го знам и тоа.",Големата љубовна песна
Братислав Ташковски,,Големата љубовна песна - Големата љубовна песна - 1,Големата љубовна песна 1.море,"Големата љубовна песна 

1.море

Ова бесно постоење
во иднина ќе се мери
со светлосни години.
Во перспектива секогаш Ти
и инфинитум од твоето име.
Животот е круг
во кој бранува нашето море.
Таму сме зрнца што спијат
на божји клепки.
Љубовта е вода за освојување,
да се плови мора.
Магелан е благодарен
што ја разбивме анатемата:
navigare necesse est!
vivere non est!
За сакањето истото важи:
да се љуби мора
да се живее не!",Големата љубовна песна
Братислав Ташковски,,Големата љубовна песна - Големата љубовна песна - 2,Големата љубовна песна 2.муза,"2.муза

Ти разгалена,
како ислужено тело
гориш на жолтиот песок.
Тебе, те повикав со ветрот
да не бидеш само кожа
пред биковите што свети.
Решив да те вивнам
во душата студено да вриснам,
за сакање казнета да бидеш.
Песно
од збор си родена
во зборови те запретав,
те пуштив како светлина,
вљубена биди
ехото далеку да стигне.",Големата љубовна песна
Братислав Ташковски,,Големата љубовна песна - Големата љубовна песна - 3,Големата љубовна песна 3.оган,"3. оган

Во зборот влегов како странец,
како да не сум го создал,
небаре туѓ здив
попат да сум собрал.
Горам песно моја
во мене спијат темнини,
со потта можам да наводенам пустина,
со солзите да налеам море.
Збогум сенко моја
не дарувај цветови
и мириси женски ветрови.
Огнот е остар
таму љубовта се лекува од гревот
а вљубените од него.",Големата љубовна песна
Братислав Ташковски,,Големата љубовна песна - Големата љубовна песна - 4,Големата љубовна песна 4.зрнце,"4. зрнце
Девојко
ти си зрнце од мракот што бега
Врз белото татниш
и сакаш
дом на стиховите да станеш.
Верувам
најдобро е така,
како метафора создадени
како фраза заборавени.
Јас само пишувам
дека можевме да бидеме едно
и дека постои
љубов по љубовта, сеедно.",Големата љубовна песна
Братислав Ташковски,,Големата љубовна песна - Големата љубовна песна - 5,Големата љубовна песна 5.ангелот,"5. ангелот

Оваа љубов е грешник
на блаженство што ме одбра.
Јас немоќен сум сега
а ти си тело
од љубовта во сонот што бега.

Те гледам како сонуваш,
веќе сме туѓи...
Заврши ангелот
и ги собра своите како ноќта
долги крилја.
Потоа замина,
пред сонцето да направи тркало на небото.",Големата љубовна песна
Братислав Ташковски,,Големата љубовна песна - Големата љубовна песна - 6,Големата љубовна песна 6.патување,"6. патување

А кога се собра дискот
блесокот ја отвори новата строфа.
Песната чади
а ангелот од чадот прави ангелчиња:
Три девојки пијат кафе,
утринско руменило
и пелин во душата.
Одеднаш се отвора невидливиот град.
Луѓето некаде одат,
песната дише:
Девојките залудно си играат со судбината,
убави жени а толку едноставни
во бојата, однесувањето и нивната надменост.
Потоа заминаа прегрнати,
очигледно вљубени
во постоечката вистина на спротивностите
што толку ги одвојува
од останатите простодушни Венери.
Вратата се затвори
Тој дувна и исчезна.",Големата љубовна песна
Братислав Ташковски,,Големата љубовна песна - Големата љубовна песна - 7,Големата љубовна песна 7.бегство,"7. бегство

За песната бегството е предизвик.
Јас, создавачот,
пронајдов место без далечина.
Верувај
од таму, јавнат на глаголи и именки,
ќе го освојам светот.

Некој во твоето око
нацртал куќа и зелени полиња,
на неа диви гулаби
направиле седало од воздишки.
Мојот поглед заминува подалеку,
таму зад полињата,
до твоето име,
кај зборот што сè уште не е предавник,
на здив до Големата песна.",Големата љубовна песна
Братислав Ташковски,,Големата љубовна песна - Големата љубовна песна - 8,Големата љубовна песна 8.малост,"8. малост

Во оваа човечка малост
мојата насмевка
има должина на море.
Само сакам да ти ги бакнам стапалата
и да прашам
зошто секогаш заминуваш во девет?

Тогаш ја замразив реката,
за миг поверував во машините,
и денот се роди
на твоето расонето лице.
Потоа молчевме илјада години.
Јас, Ти и ангелот.",Големата љубовна песна
Братислав Ташковски,,Големата љубовна песна - Големата љубовна песна - 9,Големата љубовна песна 9.немир,"9. немир

Со кого да зборувам денес?
Не знам дали си близу
да ти посакам немир во леглото.
О, Боже, шефе мој,
прости & ги гревовите,
зар не гледаш, со рацете го создавам
нејзиното тело.
Јас, ангел на Христови години, дознав:
љубовта е голема
расправија со сопствената душа.
Рече ангелот
и полета кон сонцето.",Големата љубовна песна
Братислав Ташковски,,Големата љубовна песна - Големата љубовна песна - 10,Големата љубовна песна 10.стратегија,"Те гледам,
си станала стратег
за љубовни маневри.
Но повторно ми веруваш,
слично на Марија Магдалена
се сепнуваш
од стравот, да не ме повредиш
со нешто непромислено.
Знаеш
гревовите ги простува друг,
да сакам не можам поинаку .
Понатаму сè е историја,
поштенска картичка
со многу снег на неа,
сеќавање и морал.
Доколку се уште постои.",Големата љубовна песна
Братислав Ташковски,,Големата љубовна песна - Големата љубовна песна - 11,Големата љубовна песна 11.страв,"Песноградителке,
ги изморив крилјата да стасам.
За да разбереш
треба повеќе од желба.
Затоа исчезнувам,
од страв да не се удавам
во сопствената песна,
се повлекувам
на дното од албумот.
Ќе те побарам на небото,
да те видам, и
со рака да те нацртам.
Знам, ќе бидеш поле големо
и само ангел
ќе може да те наслика.",Големата љубовна песна
Братислав Ташковски,,Големата љубовна песна - Големата љубовна песна - 12,Големата љубовна песна 12. уште малку малост,"12. уште малку малост

Што да правам,
ги сопирам далечините
колку што можам.
Така ме создале,
песната да ме разгали
и да правам икона од тоа што го сакам.
Да простувам со истата страст,
секако!
Овој град вечно ќе биде тука.
Во него има една љубов
што секое утро
се пресвлекува како утринска роса.
Таа чекори
а ветровите & се поклонуваат.
Јас ја воспевам нејзината коса –
таму спијат моите најубави години.",Големата љубовна песна
Братислав Ташковски,,Големата љубовна песна - Големата љубовна песна - 13,Големата љубовна песна 13. јас во тишината,"13. јас во тишината

Ти секогаш ќе бидеш мојот свет.
Ангелот е тука
и нема никаква тајна-
ти си цветот а птицата јас.
Имам многу да ти пишувам
нема толку тишини да слушаат.
Те носам во душата
без тебе сум само почеток.",Големата љубовна песна
Братислав Ташковски,,Ти благодарам Природо,Во љубовта секогаш воин,"Во љубовта секогаш воин

За подобро да се слушне последниот здив
додека дишам ќе пишувам.
Како витез без оклоп
ќе се борам за убавината.

Животот е празник
а љубовта светлина.
Не можам поинаку. Забрането е!
Верувам и љубам, значи постојам!",Големата љубовна песна
Братислав Ташковски,,Ти благодарам Природо,Се предавам,"Се предавам

Целиот им се предавам сега на стиховите,
да ме забележат,
на боите да ме прикажат таков каков што
сум.
И на звукот да ме пренесе
по разделбата
со моето изморено тело.
Се давам без борба,
и легнувам како сонце
на твоите раце.
Ти го завештувам зборот
Сè што сум создал досега.
Не е многу,
но тоа сум сигурно јас.",Големата љубовна песна
Братислав Ташковски,,Ти благодарам Природо,Се може ли без тоа,"Се може ли без тоа

Секој дава од тоа што има.
Сите книги се прочитани
и се прашуваме - што натаму?
Што со големите љубови
низ времето што лебдат?
Се може ли без тоа?
Сега кога не можеме поинаку
твојот поглед
може да прерасне и во празник на тишината
но неми нема да бидеме.
Тој секогаш ќе биде говор,
ќе биде знак
кој според силата на љубовта
вечно ќе создава пат до таму.",Големата љубовна песна
Братислав Ташковски,,Ти благодарам Природо - Да ги заборавиме пророците(есеј во стихови) .1,Да ги заборавиме пророците(есеј во стихови),"Да ги заборавиме пророците(есеј во стихови)

1.
Философијата
на нашиот малечок живот
нè разликува од останатите.
Имаме доволно сила да не сакаме,
но силно љубиме
како одамна изгорени.
Секогаш како за последен пат.
Во самотијата
постојано барав одговор на прашањето:
Како љубат тие кои тоа не знааат да го
прават?
Или подобро испеано -
оние кои не смеат да љубат никого освен
Бога?
Дали има разлика во таа
и оваа земска љубов?
Замислете затворена страст,
како брод во шише
никогаш што нема да види море.",Големата љубовна песна
Братислав Ташковски,,Ти благодарам Природо - Да ги заборавиме пророците(есеј во стихови) .2,Да ги заборавиме пророците 2.,"2.

Тоа е дилемата. Зошто?
Зарем и најголемите аскети
останале девственици, само од страв
да не се заљубат во нешто
што ќе се разликува од Бога?
Нешто никогаш не видено но присутно,
многу повеќе од страста што ја движим
Некаде ќе прочитаме
за некое нетипично однесување
на овие забранети групи за широка бов
Тогаш што?
Освен да потврдиме дека љубовта
постигнала уште една победа
и била повторно над сè.
Во случајот како ерес и над Него!
Над олтарот во кој
само до тогаш, тие како во слепа сила
верувале.
3",Големата љубовна песна
Братислав Ташковски,,Ти благодарам Природо - Да ги заборавиме пророците(есеј во стихови) .3,Да ги заборавиме пророците 3.,"3.

И потоа ослободеникако луѓе што повторно се родиле
ќе започнат да го живеат животот
како надополнување на изгубеното време,
повторувајќи ја философијата
која толку ги разликува од останатите
живи суштества.
Тогаш триумфот е тука -
- сакањето никој не може да го сопре.
И навистина -
и во светите книги има места тајни, недокажани,
во кои составувачот оставил простор за можно,
поинакво толкување на пророците
и нивниот од кон љубовта.",Големата љубовна песна
Братислав Ташковски,,Ти благодарам Природо - Да ги заборавиме пророците(есеј во стихови) .4,Да ги заборавиме пророците 4.,"4.

За сè да биде така
повторно рака ставиле евангелистите
и го измислиле простувањето.
Таа толку сакана прошка
што дозволува љубовниот грев
да не биде грев.
Затоа во името на псалмот
и ѕимвалот вечно што ечи,
одбраната на грешните во љубовта,
на жртвите на страста, секогаш е иста:
„ Ако љубов немам, тогаш ништо немам...”
За тоа вреди да се живее.",Големата љубовна песна
Братислав Ташковски,,Ти благодарам Природо,"Да, така е!","Да, така е!

Природо,
ти благодарам што ме создаде
таков каков што сум.
Да сакам и посакувам,
да чувствувам
и во миговите решавачки
да кажам „да"" или „не"".
Создателу,
секогаш ќе бидам понизен
што ми дозволи и по малку да пишувам,
да верувам и љубам;
што можам со рацете да чувствувам убост
а со очите страст.
Посебно сум задоволен
што ме направи со недостатоци
да не се разликувам од останатите.
Ти благодарам и за уште многу нешта
но најповеќе што ме скрои таков –
- слаб и немоќен пред убавината.
Големата",Големата љубовна песна
Братислав Ташковски,,Ти благодарам Природо,Големата песна,"Големата песна

Овој празник
што наскоро
ќе чукне на нашата врата,
е само знак
дека Господ одамна се родил.
На сламата легнало младото сонце.
Тоа е новиот татко,
на љубовта воинот
на вистината срцето.
Тоа е победата и чудото
што го чува здивот на морето.
И нема сила поголема.
Ангелот пред прагот
кове нова ѕвезда
за песната вечна да биде.
Затоа, скрши го лебот
и налеј од виното.
Тој секогаш бил тука,
утре е Коледе!",Големата љубовна песна
Братислав Ташковски,,Ти благодарам Природо,Вечера,"Вечера

Го кршам лебот на четири:
за тебе,
за мене,
за љубовта
и повторно за неа.
Потоа замирисува на темјан
и слушам како крилјата
прават пат низ ноќта.
Се будиме постари од вчера.
На масата е Божјата вечера.
Во нас појадува љубовта.",Големата љубовна песна
Братислав Ташковски,,Ти благодарам Природо,Јас сум билка,"Јас сум билка

Знам дека сум најмалото зрнце
во твоите очи.
Прости ми
што крадам зборови
и сакам да пишувам слично на тебе.
Ти секогаш си тука
а јас додека ти сакаш.
Мал сум и во малоста
секогаш ќе бидам тој,
вљубеник во твоите најубави креации.
Ништо повеќе.
Живеам како останатите
и не барам многу:
само љубов и сонце.
Јас сум билка на Твојата нива.",Големата љубовна песна
Братислав Ташковски,,Ти благодарам Природо,Ноќва,"Ноќва

Ноќва ќе ја напишам најубавата
песна за мојот народ.
Пред да замине темнината
ќе повикам ѕвезди
за силен хор на нашиот глас.
Ќе стојам под хоризонтот
и како Атлас ќе ја тресам земјата,
да ги разбуди веднаш ангелите
за да го отворат патот
лост со векови што има.
Потоа наши мајстори
ќе направат ново небо,
со формула која црнилото
го престорува извор вода.
Тие со љубов нека го оплочат сводот
за конечно силно да светне.
Поинаку не може,
не сакаме, а можеби и немаме време!",Големата љубовна песна
Братислав Ташковски,,Ти благодарам Природо,Зад зборовите,"Зад зборовите

Таму има некој.
Спие
а зборовите му се рожба,
ги продава само за добра песна.
Во просторот
чува еднорог и го храни со стихови,
тој е вардач на грлото
што создава букви и азбуки.
Тој лекува стари именки
и раѓа слики
што никогаш нема да имаат платно.
Тука се пее
за она што создадено треба да биде.
Таму започнува освојувањето,
а тој спие
зборовите ги дава за добра песна.
Еден вокал една лира,
и така со векови...",Големата љубовна песна
Братислав Ташковски,,Ти благодарам Природо,Тогаш,"Тогаш

Ако има тогаш
и ако бидам стар и бел
како срцето на северот,
можеби ќе можам да одговорам на
тешките прашања.
Небото и натаму ќе биде небо
и луѓето повторно нема да веруваат.
Цвеќињата ќе ги имаат истите бои
а жените истата насмевка.
Ако бидам стар
сè уште ќе ја држам вратата отворена,
за светлината да ја плете
својата утринска фуга,
а јас и ти
мој животе
ќе глумиме динамика.",Големата љубовна песна
Братислав Ташковски,,Ти благодарам Природо,За апокрифите,"За апокрифите

Што можеме да прочитаме таму?
Редови во спротивност
од историјата
или тајни што вечно треба да бидат тоа.
Во суштина
сите забранети книги се исти
го кријат тоа што многумина го знаат.
Таму е вистината
вистина што не смее да биде.
Таму се растурачите на догмата
и љубовите што не треба
противприродни да бидат,
но, за нашето добро поведение
треба да мислиме дека се.
Дали ако дознаеме
дека Тој имал некоја Таа
а Тие имале многу мали Тие,
нешто ќе се смени во нашата верба?",Големата љубовна песна
Братислав Ташковски,,Ти благодарам Природо,За сега толку,"За сега толку

Ако не верував во тебе
немаше да ја напишам ова книга!


=================================================================",Големата љубовна песна
Катица Ќулавкова,,краткоденица   (жедба: небо),ПРВО СОНЦЕ: ЅАGITARIUS,"ПРВО СОНЦЕ: ЅАGITARIUS 
 

O краток ден, мајко! 
 
Сончевиот круг се превртува  
како котелец на бесконечноста  
не од љубов, од обврска  
и без невера на жена  
за која ништо не е извесно  
ништо нејзино нити туѓо  
на еклиптиката на постоешето. 
 
Денот расте и паѓа  
во совршен ритам  
врши поправки на смртта  
а човекот е векот збунет и неупатен  
во пантомимата на времето. 
 
Краткоденицата е иницијација  
во надземните обичаи  
во паганските култови  
на огнот и водата  
во либидото и авантурата. 
 
Кога подзастанува  
сонцето се откажува 
од ежедневните работи, од белосветските.  
Од мeчкиниот сон. Од скепсата.  
Пред него е ритуалот на рамновесието  
и случајот. Раскошот. Раскалашноста. 
 
Не се поплакувам;  
само си ги затворам очите  
пред двојните животи  
со жиг на прерана евакуација 

пред белата ноќ на паралелните љубови 
невозвратените 
беспримерните.",Жедбки - Престапни Песни
Катица Ќулавкова,,"краткоденица   (жедба: небо) * Астролошки Оphiucus е Змијоносецот или тринаесеттиот зодијачки знак.  Тој е подвижен па се совпаѓа со периодот на Стрелец, а може и со Шкорпија, односно со Дива Коза.",ТРЕТО СОНЦЕ: LЕО - rising sun -,"ТРЕТО СОНЦЕ: LЕО 
- rising sun -  
 
 
 
Кому му ги предаваш катанците, оче?  
Кому симболипе?  
Опомени се: 
 
Зла е кобта на Врховниот  
а изгревот е ноќен.  
Туѓинецот ќе ја искористи  
широкоградоста на небото  
ќе влезе низ подземни порти  
и со отров ќе нè попрска  
Ѕсогрiuѕ-Орhiucuѕ.*  
Долготрајна смрт. 
 
Принеси курбан 
противотров 
жив збор дај ни. 
Освети го тронот на слободата 
услиши го поривот на Венера. 
Нека нè грее гревот. 
Облизни го јазот 
меѓу показалецот и палецот 
тој свет-за-себе 
таа невидлива сила 
љубов—заради—љубов 
ништо друго.",Жедбки - Престапни Песни
Катица Ќулавкова,,краткоденица   (жедба: небо),VIA LASCIVA  1.,"VIA LASCIVA 
 
1. 
 
По навика во левата дланка го гледам  
ѕидот од којшто се одбивам.  
Пс-с-с-с-т-тихо психо. Одраз, огледало  
—  извикани зборови.  
Се одразувам, значи се враќам  
некој создава траен одек  
троен појас на Венера.  
Стварноста е вратка  
шум од значења и линии: 
 
на почетокот беше линијата  
сликата на светот.",Жедбки - Престапни Песни
Катица Ќулавкова,,краткоденица   (жедба: небо),VIA LASCIVA  2.,"2. 
 
Ги спородувам левата и десната  
на едната дланка срцето се врати  
на другата гледа што е ноќ, што ден  
не можам да лажам. 
 
Левата ги лови поривите  
многуглавата и глаголлива жедба  
десната е полезно, видро 
несовпагање меѓу животот и судбината. 
 
Сите занаети не се одумрени  
во ова поднебје богато мајстори —  
логос, ерос, поезис.",Жедбки - Престапни Песни
Катица Ќулавкова,,краткоденица   (жедба: небо),VIA LASCIVA  3.,"3. 
 
Моите дланки секаде стигнуваат пред мене. 
Заборави, си велам, на расчекорот. 
На вулканот. Кармата. Солта. 
Кој те крми, жедта не ти ја гасне. 
Не покажувај со прст во градот 
којшто те имал. Совршенството 
на гревот не го нарушувај. 
Нема да се поштедиш од изобилството 
знаци и емоции 
нема никогаш да сакаш помалку:  
 
причините се множат како инсекти.",Жедбки - Престапни Песни
Катица Ќулавкова,,краткоденица   (жедба: небо),VIA LASCIVA  4.,"4. 
 
Дални дланки: и ум и усет  
и бит и битка.  
Две на еден човек  
на едно лице.  
Пресекот е совршен: 
 
мерка за крст и за љубов  
закон за светлината  
излез од овој свет.",Жедбки - Престапни Песни
Катица Ќулавкова,,краткоденица   (жедба: небо),VIA LASCIVA  5.,"5. 
 
При самрак прстите се поткреваат  
ко крв на полна месечина  
во дослух со мракот играат  
вешто ко срамниче-трепетлика  
ко око, нерв, ко звучен бран  
стрепам стрпливо  
на Марсовиот брег црвен белег 
 
си ја менуваат ли боите симболиката  
предметите бојата  
луѓето — предметите? 

На нимфите сенките  
на амор морите  
вршат околу  
судбата-наречјето 
блудно дејствие  
ведра трагика 
 
околу мене сенките  
околу мене морите 
наречјата, пророците  
— мене пороците",Жедбки - Престапни Песни
Катица Ќулавкова,,краткоденица   (жедба: небо),ЦРНА МЕСЕЧИНА,"ЦРНА МЕСЕЧИНА  
 
 
Се привикнав да постојам  
ексклузивно, на Погибел 
 
дури времето се мереше ноќе  
како жена 
дури со змијата ме споредуваа  
со фалусот и ламјата  
ја усовршив техниката  
на помрачувањето, прељубата 
 
немам причина да се натпреварувам 
со луѓето, не ги обожавам идеите и предметите  
како нив но и мене ме застрашува  
Диве, Ероте, песјата страна  
на жедбата, ненаситоста, иштафот  
и мене бесови ме беспокојат, лунки  
Шејтане, постојано сакам нешто младо  
Новина, Полутка, Полнеж 
 
устата ми запени од подигање удини 
јазикот од каскање, чинки чинење 
од вдахновение и празноверие 
и мене ме плаши изгревот на зајдисонце 
коцкањето со светлоста 
за само три дена лажовен 
три дена налуничав 
три дена трикрак, троглав жив-отец 
и мене ме тревожи што долго 
веќе многу долго преврат нема 
вртолун, бела ноќ 
на мојов месечински, на твојот животински појас  
вртелешко вселенска, машка анатемо       
Сонце мое",Жедбки - Престапни Песни
Катица Ќулавкова,,краткоденица   (жедба: небо),СЕКРЕТ,"СЕКРЕТ 
 
Од нас ќе остане  
нашиот изопштен  
и притаан одливок  
мал како хаику, како врв  
мал од што е далеку  
како сонце 
 
тој жив талог  
во којшто со време  
сме се претопувале  
грч по грч  
капка по капка  
крводарителски. 
 
Ќе остане на дното 
да сркнеме од секретот  
Ни жегата ни жедта  
нема да помогнат  
да сркнеме од секретот  
да се плукнеме, назад. 
 
Ќе се стаи и она што  
со цедело по грешка  
низ пукнатината во која  
еден живот се должи на друг. 
 
Стрвоста и поривита ќе ни ги припитомат 
и превоспитаат: на туѓи имиња 
ќе се одѕиваме како на свои. 
Верноста е времена, ах 
tempora, ah mores! 
Небото, потоа, како опитно огледало 
ќе се замагли од нашиот топол здив: 
 
обичен доказ дека е ладно.  
Дно.",Жедбки - Престапни Песни
Катица Ќулавкова,,краткоденица   (жедба: небо),ОБЕЛИСК,"ОБЕЛИСК  
 
обрезан, се соочи со природата  
мајката, морето, Марија младата  
се возбуди горешто  
ко огледало блескотна обелискот  
од искон создаден 
 
во него, близнак  
се преслика бесконечноста  
о, срцето на немоќта  
ритамот и смртноста — 
опсената 
 
обелискот се вивна  
во интимниот кат, во сонот  
од похота по постоење  
со вродена моќ и смисла  
да биде 
 
проблесок на еросот 
нишан — алхемија 
трепетно писмо 
меѓу човекот и космосот 
веда устремена кон небесната матка 
за да го одрази идеално 
недопирливото 
овоплотувајќи се себеси 
с# 
она што не се прикажува  
а може да се види  
со голо око 
 
створителу  
куросе.",Жедбки - Престапни Песни
Катица Ќулавкова,,дива мисла (жедба: стварност),ДИВА МИСЛА,"ДИВА МИСЛА 
 
„Ние мажите првин одиме на лов  
потем по пештерите 
—  скришниот предизвик на светлоста —  
цртаме одбрани ловечки сцени  
со стрели и елени  
со копја и бизони. 
 
Некои од нас сонуваат 
необични животни 
со гриви возвратени околу вратот 
со набрекнати и за кас спремни бедра 
како млади гиздави девојчиња 
со копита за долги копкања 
суштества што 'ржат и се пенат 
од милост што се топат 
суштества на јаве невидени 
невјавнати, на лов неоднесени 
би рекол и незауздани, неоседлани 
неразждребени 
а не знам од кадо ми навираат зборовиве  
непознати како животните  
и бистрооки. 
 
Можеби јас сум еден од оние 
што сликаат според соништата 
што одбиваат да ловат, значи да убиваат 
со полуотворената уста на стрелата 
за да ја наполнат својата 
и на своите жени 
 
плодови саможитни што берат  
и за нас се молат 
да има улов повеќе одошто ни треба 

(жените кои мислат поинаку  
ги праќаат своите души  
на срните да им бидат штитник  
на стрелите урок) 
 
за пречек ни принесуваат  
богат огрев 
богот на гревот ни го ложат пред спиење  
за да заборавиме на писокот на жртвите  
поостер од остриците во нив набиени 
 
за да гинема од ноќ во ноќ  
непоштедени од грозата на лажната смрт  
заблазувајќи им на онме што писнале  
еднаш засекогаш!""",Жедбки - Престапни Песни
Катица Ќулавкова,,дива мисла (жедба: стварност),МРТОВ ЈАЗИК,"МРТОВ ЈАЗИК 
 
Не ние, народот го одби јазикот 
со години што го правевме 
во името на власта и превласта 
да се разликува простото од ученото 
сочното од сувопарното 
да биде непрескоклив јазот 
меѓу Дворот и рајата 
меѓу зборот и животот. 
 
Впрочем, и не беше неоправдано  
на потчинетите да им се обраќаме  
со јазик што не го разбираат  
јазик без 'рскавица  
без срце, без папок  
при секакви прилики  
што ја земавме истата нула  
истиот обрач 
го растегавме како сува кора на стварноста  
и додека пукаше, секогаш рапаво  
се грозевме и едните и другите: 
народот, од што беше чувствителен  
ние, од што не обземаше страв и  
претерана волја да биде по наше. 
 
Стакленото небо на јазикот се распарчи 
и прекри сѐ: да нè распараа 
во секого ќе пронајдеа срчи од неизраченото. 
 
Сфатете, предупреди еден меѓу нас  
кога народот ја претчувствува  
мемлата во говорот, офтиката  
несомнено насетува неслобода  
осој, таму кајшто треба да припекува  
слободата на зборот и мислата 

сласта на грлото кога го испушта 
гласот милозвучен 
 
ништо подлабоко во човека не пробива од јазико  
во него е сè она што по којзнае кој пат било  
не само овде и не само во нас. 
 
Се чини толку се отуѓивме едни од други  
што се почна да нè дели:  
и идеологијата, и религијата, и книжевноста. . . .  
Зашто, додежа морничавевме  
од уфрлање вулгарни изрази во беседите  
— свечените, судбените, великодостојните —  
додека ое противевме на облиците  
незауздана, сладострасна и  
мекоплотна речитост  
нашиот јазик неодложно умираше  
а нивниот се создаваше, рајскиот!  
О, совршенство на разделбата  
Свршено е со нас! 
 
Ние не верувавме во новото  
тие се исцелуваа од промената;  
нас не опфати очајот на вечноста  
нив чудотворноста на живата реч. 
 
Дури и на стигнавме  
крајот да го соопштиме  
на свој јазик.",Жедбки - Престапни Песни
Катица Ќулавкова,,дива мисла (жедба: стварност),ПРЕРОДБА,"ПРЕРОДБА 
 
Љубезни мои! 
Во Москва еднаш напишав 
„Овде је мрачио и мрак м' обвива"" 
зашто наспрема „чудесната пролет"" 
на нашата татковина 
како што рече брат ми Димитрија 
сè друго е во магли и во мразој. 
 
Но, мохамеданските темници се толку темни 
мразни и омразени 
што и носталгијата ја губи смислата 
Во нив на сонцето мислам само по сеќавање. 
Во нив нема ноќ оти нема ни ден. 
Сè е грозничаво чемреење без сон и без мера. 
 
Сега сум затворен не само по природа 
ами и по закон. Без вина, без доказ 
и без причина: значи, без јасна цел. 
С# се случи или усно или молкум 
како воопшто и да не било. 
Летоска, откако го видов објавен Зборникот 
јуначки, жаловни, смешни 
овчарски, самовилски, љубовни и други песни  
со душата на мојот народ и на знаците  
на кирилицата нанижани. 
 
Овде само моќта на писмото ме теши: 
не е човек та да не се сочува  
и да не биде во исто време на многу места.  
Умот не умира ниту зборот заборава. 
 
Ви пишувам бледен и изнемоштен 
не толку од животот 
колку од невидимата власт и сила. 

Од мртвиот процес. Од безмугрието.  
А сушицата и тифусот се опаки болести  
особено кога се добиваат под надлежност  
на Всликата Порта и Везирот. 
 
Не бил народ тој што имал проколнат јазик,  
тврдат фанариотите! Ние, пак, Македончињата  
мислиме обратно. Проколнат е, значи постои.  
Клетвата фрлена в црква, од Везирот  
и нему послушните поединци и групи  
не фаќа корен. Туѓата реч фаќа луѓе.  
Лошата убива. 
 
Ако ли не се вратиме, љубезни мои  
проштевајте. 
Песната ви ја обелоденивме. 
Има век за паметегае 
има магија за ослободување. 
А верба кога има и преродба ќе има. 
 
И на крај, како што знаете  
нема големи дела без трагедии.  
Не реков жртви.

Цариград, јануари 1862      Константин Миладинов",Жедбки - Престапни Песни
Катица Ќулавкова,,дива мисла (жедба: стварност),АЛЕКСАНДРИСКИ СИНДРОМ,"АЛЕКСАНДРИСКИ СИНДРОМ  
 
За него, Грк од Египет 
критиката вели — умеел 
да го оживее минатото 
во своите песни. 
Од тоа не следи, меѓутоа 
дека Константин Кавафис 
(29. 4. 1868 — 29. 4. 1933) 
обожавател на трагичното 
во широка смисла на зборот 
е „историски поет"", како што самиот изјавил 
туку поет кој вдахнува и овоплотува. 
 
Личностите и епизодите од грчко-римскиот свет 
ги бирал, неспокоен, по долги бдеења 
над процепот меѓу историските факти 
и вистината, над парадоксите на судбината 
и драмата на оживотворувањето. 
Знаел: ниту постои објективен опис 
на стварноста, нити може да биде објективно 
она што е бесконечно и лично. 
Има работи поштедени од човечкиот поглед 
а врежани во третото 
на извесен начин поетско око. 
 
И според биографиите, никогаш не живеел  
дома: имал, значи, прекрасна Причина  
да пишува песни. Да ја преболува без престан  
за да ја долови, одврема навреме  
во самракот на кажаното. Од другата страна.  
Во двополноста на јазикот, византиски и народен  
машки и женски 
во прекинот со традицијата, или поточно  
во губењето чувство за продолжување  
на родот, стилот, ритамот. Естетика на ужасот. 
 
Сам, со туѓото минато како со свое  
со своето како со туѓо  
со „стодваесет и петте гласови""  
кои, секогаш одново, го наговараат  
да се оддалечи од живата стварност  
сè додека таа, неповратна, не се претвори  
во јаз што не се објаснува  
и кога ќе се преживее. 
 
Тогаш слободно нека ја преродува  
во полуживи зборови и слики  
какви што се поетските.",Жедбки - Престапни Песни
Катица Ќулавкова,,дива мисла (жедба: стварност),Αταραξια,"Αταραξια 
 
Премногу слобода за еден поданик 
реторик и филозоф. 
Нема секој право да сомнева 
ча биде саможив  
и да делува по своја волја. 
Да смислува завера. 
Да не го сака Нерон. 
 
Светот почива врз начелото на надмоќ  
Месалина била попустлива кога го прогонила  
LUCIUS ANNAEUS SENECA на Корзика... 
 
Планинските врвови во морето и над него 
средоземниот обрач од бездни и азури 
не го изоструваат духот за злосторство 
но ниту за лојалност. 
Не е доволно да си изгнаник 
и да бидеш „Далеку!"" 
Тоа е терезија на која се воспоставува 
лична рамнотежа спрема судбината. 
А мудра помиреност не е исто 
што и понизна потчинетост. 
Но, јас сепак ќе го фатам. 
Врз својот пример нека покаже 
мојот бивш даскал 
кој е најлесниот пат до „слободата"" 
ха, ха, ха! 
Од него научив шго да му пресудам: 
 
нека изврши самоубиство 
под стоички околности, веднаш! 
Римските излетнички места 
се создадени за рамнодушно сечење вени 
за отров, топла бања и палање 
за за-бавен вовед во правот. 

И ве враќајте се, Ве молам 
да ме известите дека с# течело според планот. 
Цезарот тоа не го интересира.",Жедбки - Престапни Песни
Катица Ќулавкова,,дива мисла (жедба: стварност),"ЏОРДАНО БРУНО: ,,Ние сме веќе на небо""","ЏОРДАНО БРУНО: ,,Ние сме веќе на небо"" 
 
Ние ли сме во бесконечноста  
ниту центар, ниту власт  
ниту гуска, ниту јајце 
 
ние, од тлото што не сме се одлепиле  
ние, вистината што ја мразиме  
како ѓавол ја истеруваме  
масовно ја каменуваме  
и ја однародуваме 
 
ние, што наредуваме 
кој да & се обрати на јавноста 
и како да се опише „стварноста"" 
за да го слушаме 
— барем додека сме живи — 
она што ни одговара 
 
Сонцето мора да се врти  
небото да биде недостижно  
Земјата мадра. 
 
Тој што ги пропишува божјите заповеди 
ќе ги состави и човечките 
забраните се услов без кој не се може 
во Сенатот, Олтарот и Креветот 
во Науката и Уметноста 
без оглед на егзактноста 
 
„Златното доба"" или иднината  
во суштина на н# интересира  
ако треба с# напредно ќе собереме  
во една клада и ќе го запалим 

,ќе постапуваме благо и без пролевање крв” 
Црвениот плоштад и онака е црвен од цвеќиња  
Ренесансата е изговор за еретиците    
но се вклопува во кукниот ред на Инквизицијата  
 
во нашата допуштена и официјална дијабола  
нашата настраност и смисла за Анатема   
 
можеби сме мали и смртни  
можеби без престан се вртиме  
околу себеси и Сонцето 
а светот е некој непознат infinito 
 
но бар имаме сопствен пекол  
и одбираме кого убиваме!",Жедбки - Престапни Песни
Катица Ќулавкова,,дива мисла (жедба: стварност),"ВРЕМИЊА, ОБИЧАИ","ВРЕМИЊА, ОБИЧАИ  

,,Не вревете, Атињани""* 
јавните места, амфитеатрите 
пантеоните ги имате за провод 
и лесен живот 
а парење и галење 
слугите не се за отфрлање  
ни робовите, млади и помлади 
 
не сте вие, граѓани 
од неслобода засегнати 
од немаштија и немоќ, напротив 
вие гласате, беседите, мезетите 
вие освојувате и патувате 
наследувате и ќарите 
мажи многубожни и безбожни 
дури време е, скрасете се 
доста пребиравте 
меѓу реториката и политиката 
меѓу мантиката и математиката 
во вештини, о самољуби, доста се огледувавте 
се наттрчувавте и надмудрувавте 
заговаравте и преговаравте 
недоветни доста ое правевте: 
 
сиромашните се собираат по плоштадите 
агорите и аулите 
првин тивки и потем бучни 
првин слаби потем силни 
првин малку потем многу!

Постојат, демократи, други времиња и обичаи  
има вистини што не се кажуваат во дијалог  
на гозба и оргија, при муслини и мириси  
од етерични масла и првлежани вина 
 
има вистини кои не се питки и питоми  
вистини сами од себе што вреват  
вистини за преврат  
за народ, аристократи  
и пците веќе знаат  
и глувците осеќаат!",Жедбки - Престапни Песни
Катица Ќулавкова,,дива мисла (жедба: стварност),МРАВКИ,"МРАВКИ 

Години гадинки минаа  
куќата откако ми ја зазедовте  
тихум, на корка леб ко на срце 
 
се најадовте, се напоивте  
од лазење пожолтевте  
карактерот си го изостривте  
ни од крстот уплашени  
ни од ѓаволот.  
Што пат изодивте  
меѓу ѕидови 
од пукнатинка до пукнатинка 
од светло на морно 
што рода изгубивте 
што зборој проголтавте 
на отров не се наситивте 
се навикнавте 
здивевте 
друг дом не посакавте! 
 
Боцкате со револт на малите 
и неистребливите 
полни мравја киселина 
зелен јад, јад-бог 
за да ги бележите јасно 
патиштата што треба да се заборават. 
 
Направете грешка  
на рамнодушје поучете се  
од заглавјето подистајте ми се  
оставете ме, преселоте се 
 
и онака кај и да сте  
пожелни не сте!",Жедбки - Престапни Песни
Катица Ќулавкова,,змии и јагоди  (жедба: смрт),ЗМИИ И ЈАГОДИ,"ЗМИИ И ЈАГОДИ 
 
Таму е правото место. 
Меѓу дивите пчели и дивите јагоди. 
Под ниските и густи прашуми 
кајшто од сонцето пристига припекот 
од ветерот затишјето 
а светлоста блуди панично 
како неуслишен порив. 
Таму кајшто несвидното растојание 
меѓу земјата и змијата 
ги искушува во љубовна жега 
сетилата за душа: 
очите, прстите, јазикот. 
 
Слутиш: не се издава по сенката  
оној кој не се деши од неа.  
Небаре врела вода на врел воздух  
искрснува, питома ем складна  
змиски устремена, како што &  прилега  
кога на-една-душа го шмука сиот живот  
себеси да се надмине  
да го усоврши чинот  
— самоволието! 
 
Одиш по планините, самјачки 
се задлабочуваш во далечините 
веќе со години не-тука, не-ти 
клекнуваш пред јагодите, шумските боски 
розовата страна на смртта 
со човечки мирис да ги обросиш 
пред да се вовреш меѓу сушните лисја 
пред да ги помамиш влекачите, шарките, поскоците 
и да ја доживееш, глеј, одненадеж 
уметноста на пелцувањето.

Неспоредлив, ќе ја благословиш ли  
онаа што те погоди  
без да ти ја усети  
бесмртноста?",Жедбки - Престапни Песни
Катица Ќулавкова,,змии и јагоди  (жедба: смрт),ОСМА: КУЌА НА СМРТТА,"ОСМА: КУЌА НА СМРТТА 
 
Сонцето на раѓањето во куќата на Ѕсorpio 
сè уште не значи млада смрт.  
Без сонце, осмата куќа не ветува  
долг живот, ако се занемарат  
се разбира, исклучоците. 
 
Па што бара сонцето кај смртта дома?  
Се затемнува ли како осветлон филм  
или блеснува јарко небаре животот е  
пладне створено за излив на крвта?  
Дали можеби се зарекло да гори  
свечено и торжествено  
како жртвен овен:  
наоколу народот, среде кладата? 
 
Дали ѝ  дотура жар, дали ја пизми 
оваа мачка сечија и ничија 
кога мешечки ќе го зграпчи домаќинот 
во лажна самоодбрана 
ќе му ја извади душата 
на невидено 
по навика 
занатски беспрекорно  
и без пренемагање? 
 
Дали му е сеедно или немоќно е  
та што си заминува без да се обѕрне? 
 
Само ќе си ги собере зраците  
ќе си ги заташка пегите  
и ќе прејде во друг дом!",Жедбки - Престапни Песни
Катица Ќулавкова,,змии и јагоди  (жедба: смрт),ЕЛЕГИЈА,"ЕЛЕГИЈА 
 
Коработ е секогаш на дофат  
на сеопштата куртизана, поморијата. 
 
Водата предвреме се вознемирува 
од помислата на копното 
што го таи и ги прекрива душите 
нивните бездни 
без ден, без дно, без нада 
под брз ритам, итро и плахо. 
 
Додета коралите и кормилото се во дослух  
а мореѓго неуморно ги пренесува  
нишаните на крајот, мекањето на јарето  
изгубено во сињакот на минатото 
 
Морнарот се вљубува во неа  
остроумна, пожелна, ненависна.  
Слободна. 
 
Има време колку да ја воспее 
да остане одраз од Непознатата  
и да стане рамнодушен 
 
кога веќе не може  
безрезервно да &  се восхитува  
зашто некој глас опсадно го потсетува  
ова не е првпат, ова не е првпат.",Жедбки - Престапни Песни
Катица Ќулавкова,,змии и јагоди  (жедба: смрт),МИРИСОТ НА СМРЧКИТЕ,"МИРИСОТ НА СМРЧКИТЕ  
На татко ми  
 
Сега но можам да речам  
дека меѓу мене и денот кога  
со татко за првпат берев смрчки  
постои јасно растојание 
 
сега кога мирисам на смрчка  
повеќе одошто на самата себе 
 
кога минуваат годините во животот  
како што нема да поминат во споменот  
 
кога с# е заградено во мене  
и пладнето, и билјето  
и јас и тој 
 
кога сѐ е заградено во мене  
и секој настан има своја миризба  
своја душа — она  
што не се споредува! 
 
И од разликата рано се умира.  
„С# уште не, па сепак веќе"" да.  
Би немало свет, тој не би бил  
да не бил различен  
од се друго, и од моето  
Јас. 
 
Отсега ќе ми треба храброст  
да одам без него низ истите предели  
да се сеќавам и да барам низ јасникот  
смрчки 
 
не оние што тој ги ствараше за мене  
но тие што јас ќе ги мирисам за него.",Жедбки - Престапни Песни
Катица Ќулавкова,,змии и јагоди  (жедба: смрт)   *Алузија на исказот и теориските погледи на Пол Валери за прозниот говор.,ОДБРАНИ СРЕДСТВА,"ОДБРАНИ СРЕДСТВА  
 
Тој ден не беше сончев. 
Ништо не ја прекина наќта 
што му претходеше. 
Па сепак во собата се насатуваше 
она што се вика пладне. 
Телефонот можеше секој миг да заѕвони. 
Миг што се одлага извесно време. 
Тишината ги менува сцените 
ако потрае долго. 
Доволно долго за да се премисли  
оној кој чека. 
На хартијата останува недовршена смислата.  
Поривите скршнуваат во непознат правец.  
Соколот губи здив. Погачата се крши.  
Стаклото прска. Патот се разлева.  
Крвта никогаш не е обична.  
Во предност се оние кои не се изјаснуваат.  
Изразните средства се бираат  
да се сочува чувството за слобода  
до крај. 
 
„Маркизата излеве во 5 часот""* 
Веќе нема сомнение дека исказот е лирски 
Сѐ се случува во исто време, меѓувреме. 
Во еден друг град маркизот ги спушта завесите. 
и се соблекува. Љубовницата нема право 
да остава траги врз предметите. 
Телото е нешто друго. 
Меморија. 

Можеби се двоуми, но 
и покрај с# 
го вади клучот. 
го склопува окцето. 
Го дели времето. 
Без задоволство. 
Точно во пет часот попладне.",Жедбки - Престапни Песни
Катица Ќулавкова,,"змии и јагоди  (жедба: смрт) - * Стиховите на Хербет Збигњев, Извештај од опседнатиот град.",ЖЕДБА: СМРТ,"ЖЕДБА: СМРТ 
 
Трагичното се состои во прилогот  
што го пружаме лично и свесно  
кон несреќата, наша и на другите  
особено љубените  
Господине  
но 
смртта има своја предисторија 
и може да се посматра во развој: 
рано во детството се огласува 
во лажиите утехи за починот на блиските 
во ветувањето дека се отсутни само привремено 
и дека ќе се вратат 
— тогаш зборот враќање 
ги почнува своите преобразби — 
во криењето, како од урок 
на ожолтениот портрет на покојникот 
оти и памтањето е враќање 
безгласно како самрак: 
 
потем се наслутува с# почесто 
во глувиот ноќен јасник како слана 
(во споредба со неа, снегот е мек и топол 
Господине) 
во забраната да се верува  
во чувствувањето срам да се признае  
мечтаењето по неа и скришното вљубување 
 
во зазорот и распрашувањето  
за смислата на животот 
(најдолгитe чудења се загушени од банални спреги)  
во с# поприсните признаци од сонот  
— таму кајшто живееме однапред, повторно  
и можеби безгранично 
таму кајшто времето не се мери со просторни 
величини 
и кај што, конечно, не се дели  
иако, да признаеме 
навиката да живееме раздвоено н# збунува; 
 
сега едноподруго се подготвуваме да заспиеме 
да ја избереме спалната, креветот 
да постелеме нови чаршафи 
само за една, за наша употреба 
купуваме ноќници за истата прилика 
се тревожиме од наглите отворања на вратата 
низ која проблеснува вселената 
 
с# до неиздржливата глад по Неа. 
 
За таа глад ја пишувам оваа песна  
Господине 
„измачена од памтење""  
„напуштена како сите"".*",Жедбки - Престапни Песни
Катица Ќулавкова,,Метафизички немир (жедба: мечта),",МЕТАФИЗИЧКИ НЕМИР”",",МЕТАФИЗИЧКИ НЕМИР” 
 
Ме восхитува твојот говор без аскеза 
без пауза клесан ко глинен глаголски натпис 
обоен и обол, со густ внатрешен 
ритам на мит и лира 
на плот и жедба 
 
твоето лице од отсутност изгребано  
ко ѕидини на древни светилишта  
од рески и црти  
шифри и датуми 
 
ко забранета и жигосана книга  
по којашто се топела душата  
и го прелевала својот акварел   
не повторувајќи ниту еден  
потег. Ништо. 
 
Сè е совршено прво и последно.  
И овој ситен дождец, оваа дробна смисла  
ќе помине. Ќе остане само твојот  
метафизички немир  
гребнатинкита, перцето време  
врз тетратките и фреските  
продолжениот одѕвон  
на зборот 
 
твојот неспокој, и кога сликаш  
и кога кршиш!",Жедбки - Престапни Песни
Катица Ќулавкова,,Метафизички немир (жедба: мечта),ЈАСТРЕБ И СЕНКА,"ЈАСТРЕБ И СЕНКА  
 
 
 
Лета јастреб на летното небо 
под нечитливиот краснопис на зодијакот 
најпрвин во кругови широки и нагли 
како скришни помисли 
потем се поситно, опсесивно 
запира на родното дно 
наспроти сѐ друго што и натаму се врти  
околу својата замислена оска. 
 
Сенката на јастребот паѓа кружно  
врз Земјата од која извираат води  
како забранети љубови  
а човекот ѝ  се покорува на жедта  
и кога ја порекнува. 
 
Сенката-ехо одѕива во сонот  
јас-треб, јас-требе, те-требе . . . 
 
Сети се на оној миг кога те засенила.  
Кога се одбила нечујно од небото  
на јастребот верна и на безмерноста  
та си можел да ја чувствуваш одсекаде  
а да не ја најдеш. 
 
На тој неземен миг сети се. 
Зашто започне ли неверството 
саможивата фатаморгана 
отцепувањето на душата од об-ликот 
го отне ли меморијата својот демонски вртлог 
во тебе можеби ќе се пресели, ко привид 
птицата која се успива врз крстот на бескрајот 
далеку од дното за коешто залудноста нѐ приковува 
како за живот. 

Вечно го бараш по земја 
она што се случува на набо. 
Исчезнатиот облик, изгубениот човек 
умот ти го надлетува 
се вртиш занесено и неутешно 
а сенката твоја се одразува толку блиску 
што ти недостига растојание 
да си пријдеш 
крилата да си ги собереш!",Жедбки - Престапни Песни
Катица Ќулавкова,,Метафизички немир (жедба: мечта),"ТИГРИТЕ, ЛЕОПАРДИТЕ, ЛАВОВИТЕ","ТИГРИТЕ, ЛЕОПАРДИТЕ, ЛАВОВИТЕ 
 
„Тие ѕверки ги напаѓаат само оние кои се плашат од нив 
или од коишто се плашат тие ..."" 
  Елифас Леви, „Магијата на магите"" 
                 Градец 63 (1985) 
 
 
По кралските градини на Асирија 
шетале меланхолично, шетале благосклоно 
тигрите, леопардите, лавовите. 
Во порфирните одаи, библиотеките 
и зигуратите молкома копнееле 
на ревеле, не блуделе, не ловеле 
ни ноќе ни дење 
не биле опасни ни слободни 
па сепак живееле! 
 
Што ги омајало, што ги магепсало 
та станале милозливи и кротки  
мачките, покорни само кога љубат? 
 
Ни чуварите, ни дворјанките  
нити сите кралеви не, магите само  
ѕвездочатци ја знаеле тајната  
за нивната неприродна кроткост. 
 
Од видовитост опседнати 
по саноќ страхувале 
да не би Небото да ги изневери луѓето 
да не им го одземе од очите фасцинантниот 
сјај, астралниот отсјај пред којшто 
горостасните суштества отстапувале 
со извесна нежност 
по крв жедни, од крвта се откажувале; 
да не би да го заборават  
тигрите, леопардите, лавовите  
времето кога со љубов биле гледани  
и егзалтирани 
 
о, да не би да престане дејството  
на космичкиот искон-хипнозата  
да не би да е смртна и Светлоста  
нивната душа  
нашата!",Жедбки - Престапни Песни
Катица Ќулавкова,,Метафизички немир (жедба: мечта),ПРЕСЕЛБА НА ДУШАТА,"ПРЕСЕЛБА НА ДУШАТА  
  
Сама ги одбира стварите  
во кои ќе престојува: 
 
моливот и глината  
писмата и терасата  
што ја нема  
египетската мачка и  
хербариумот  
албумите и огледалата  
глобусот и зборот  
животинскиот појас  
и млечта, пчелите  
трпезите за народ  
и за љубов. . . 
 
Не прави ништо друго  
освен што се вселува полигамиски,  
соблазнително, на повеќе места  
одеднаш, во недоглед 
 
палимпсест е, сеќавање  
по блуд и жедба, чудење.  
Сликовно писмо на страста.  
Обла глаголица на мракот 
 
нели поминува сè, но копнежот 
— пејзаж што се раслојува до бесвест — 
постои. Не за утееса. За сласт, сушто 
напластено јас-ти, ести. 
Глаголот сум во прастар вид: 
Бити-е.",Жедбки - Престапни Песни
Катица Ќулавкова,,Метафизички немир (жедба: мечта),ЗАЕДНИЧКИ ЖИВОТ,"ЗАЕДНИЧКИ ЖИВОТ  
 
Не дочека на маж да сврти грб  
во знак на почит и разбирање  
ниту маж да ù се замери  
за начинот на којшто спие  
за ноќниот декор  
секавиците и сигналите за спас 
 
немаше кога да ù здодее животот. 
Сè завршуваше совреме 
што од страв дека ќе се оствари идејата 
за големата и едина љубов 
што по сила на обврските и жените 
вешти во обезличувањето на иднииата 
 
или со благословот на неповторливото 
- како што би рекол еден од нејзините пријатели  
односно, оние што се повеќе од тоа. 
 
Ја опседнуваа кристалните и магнетни  
крици на Марс и Венера, не  
штуриот укор на заедничкиот живот  
— државните, семејните и верски празници. 
 
Никој нема да мисли мрзоволно 
„ја трпам со години, а смачена ми е 
мајката на моите деца"". Никој 
не стана татко на нејзините. Но 
во секого се внесуваше 
како во откровение: крв и месо на убоста 
со занес на почетник и на првак. 

И секого без исклучок го напушташе  
под истот изговор: да ја сочува љубопитноста 
— описот и питкоста на слободата.  
Безвластието на љубовните односи  
ритамот на страста и магијата. 
 
Почетокот на светот",Жедбки - Престапни Песни
Катица Ќулавкова,,Метафизички немир (жедба: мечта),ПРЕДВРЕМЕНО БУДЕЊЕ,"ПРЕДВРЕМЕНО БУДЕЊЕ 
  
Веќе не се будите во иста соба.  
И она што е невидливо не е исто.  
И во навиката на будење има измени.  
Предметите со кои се поистоветувате  
не ви се подеднакво туѓи.  
Секој облик бара посебен одлив  
на свеста. 
Гладта за препознавање е отворен процес:  
Финеганово бдеење. 
 
Овошјето од еден обичен плакат  
го поместува тлото под душникот  
го лизга ровко и несопирливо  
и ве пренесува во детството 
 — небаре тоа е на едниот  
вие на другиот крај  
небаре сте биле еден без друг  
вие што не сте смееле — 
 
повторно ја доживувате возбудата  
на окото и моливот 
кога сте цртале гроздови, круши и јаболка  
и сте го наслушнувале разговорот  
меѓу мечтата и раката во која  
се влевал еросот на иднината. 
 
Детството се враќа на тајна врата  
и открива вишок живот, вишок минато:  
она од што но можете да се откажете. 
 
И повеќе не се прашувате зошто стварноста  
не е доволна за да се сонува 
и што е тоа што не е јаве  
а постои!",Жедбки - Престапни Песни
Катица Ќулавкова,,Метафизички немир (жедба: мечта),МIЅА СRIOLLА,"МIЅА СRIOLLА  
 
- света музика - 
 
Одовде се слушаат со восхит  
смерните и речити сончеви беседи  
при изгревот и залезот.  
Ако се промени аголот на гледање  
од пладнето ќе остане полноќ.  
Ќе се добие ѕид на видикот.  
На ѕидот ќе нацртаме прозорец  
потоа ќе го отвориме  
и ќе правиме вежби по фантазија.  
Kyrie. Gloria. Credo. 
Целости устремени кон себе  
а сплотени и пловни.  
Тревога на изворите.  
Езеро со боја на љубов  
што треба да се напушти.  
На ѕидот нема место за неа. 
 
Која година е тоа? 1939 или 43? 
Овулациите на расположението  
се регистрираат на графикон.  
Она што е еднаш пожелно, другпат е опасно.  
Внатрешната температура се мери анално.  
Визитата е задолжителна.  
Невините се депортираат: вечна сегашност. 
 
Но, ти ме будиш. 
Преминот од матката до грлото е обреден. 
Прељубата природна. 
Питата попрскана по печењето. 
Пареата, измаглицата — прикаска за заспивање 
Нас, меѓутоа, нè мотивира. 
  
Забораваме на ѕидното сликарство  
и хронологијата на настаните.  
Сижето ожеднува.  
„Неовдешна вечер""* велиш ти.",Жедбки - Престапни Песни
Катица Ќулавкова,,Метафизички немир (жедба: мечта),СЕНКА,"СЕНКА 

Овој миг сенките им се придружуваат  
на предметите: 
 
предметите се претвораат во сенки  
па кога би посакале да го посматраме  
двоењето на она што е едно  
таа тага би ни била ускратена.  
Но, би можеле да уживаме  
во замислувањето на делбата. 
 
Протегање на животот  
по она што веројатно не е.",Жедбки - Престапни Песни
Катица Ќулавкова,,Метафизички немир (жедба: мечта),МАGNA САRТА,"МАGNA САRТА 
 
Да имам Карта на Светот  
пергамент распнат на ѕидот  
да не морам, како за детали  
да отворам енциклопедии  
во секое време  
да го имам пред очи  
она што ми е при срце. 
 
По малку старински направена  
на долговочноста да потсетува  
и на заблудите за Земјата:  
дека постои до кајшто досега видот  
дека топка неправилно заоблена е  
око превртливо  
и од Меркур поитро .. . 
 
За небото и бескрајот да има место  
на мојата Карта, пред овоземските  
преобразби отворена-. 
новоформирано острово на Тихиот Океан  
јануари 1986. Шанса за светилник на морепловците  
оние кои сè уште не се очајни  
и не се плашат од фантазијата на брановите.  
А Венеција и понатаму нека потонува  
приспивно. 
Некој мора и да исчезнува  
бавно.",Жедбки - Престапни Песни
Катица Ќулавкова,,Метафизички немир (жедба: мечта),XXX,"XXX 
 
Овој свет не ми е достатен  
за да престанам да сакам  
љубов моја: 
само за него ми треба повеќе од еден  
живот. 
 
Има денови кога испловувам 
на незнајни крајбрежја. 
Пленета и вознемирена. 
При зајдисонце и топла плима 
природен прелив со океан медовина и сотки. 
Чудотворна, нескротена и живописна флора. 
Познавам еден маж само 
кој може со збор да ја опише. Несебично. 
 
Кога ќе помислам дека некаде постојат  
преубави заливи  
пред нив кораби  
над нив тераси 
за пристан, за враќаше, за дочек  
на можам да се успокојам. 
 
Кога ќе се сетам дека сум можела сè 
да Гледам, од твоето тело опколена  
како Земјата од Космосот  
како водата од копното, не можам  
о не можам да се успокојам!",Жедбки - Престапни Песни
Катица Ќулавкова,,Огниште (жедба: реч),ОГНИШТЕ,"ОГНИШТЕ 
 
- ламент - 
 
Она што некогаш беше огниште 
небо што огреваше 
сонце дома што заоѓаше 
збор од кој ни се привидуваше 
најубавото 
збор-боринка 
 
сега стана куќа за кукање  
кукавичка дупка! 
 
Кај ни се заборавените зборови 
пред кои запиравме како пред можност 
да се најде изгубенато 
 
кај се зборовите дрочни ко смрчки  
зборовите што нè попрскуваа  
со нектар и семе по крилцата и ципите  
срамежливи и бесрамни 
 
зборовите заради коишто  
капаците би си ги склопиле 
и би се префрлиле слободно  
во другото тело како во свое  
во своето како во туѓо  
по архи-медовиот закон 
 
со озрачени души 
да не останеме полуживи и сами вечно 
 
и од јазикот ли се откажавме  
доброволно, како од љубовта 
 
при сè што сакавме  
да бидеме заедно  
уште 
огин-и-ништо  
залудно!",Жедбки - Престапни Песни
Катица Ќулавкова,,Огниште (жедба: реч),МОЖНОСТ ЗА ПЕСНА,"МОЖНОСТ ЗА ПЕСНА 
 
Ќе се фрлиш за првпат 
главечки, ќе пливаш само за себе 
бетерфлај, ќе плуташ, ќе нуркаш 
оддалеченоста од брегот ќе ја одмеруваш 
по пробивот на сонцето, ако го има 
по работата на срцето 
по подноктиците 
перките и алгите 
по трагите од морските пси 
ќе ја унапредуваш техниката 
отскок на површината 
во последен миг 
неверна кон сè 
кон животот посебно; 
 
ќе палиш огин и ќе голташ жар и пепел  
во ждрелата на оние што во тебе гледаат  
неидентифициран плод, увод во гревот  
зашто другите, одбраните, некадге далеку  
ѕемнат во истите ноќи, подоткриени  
јазикот го вадат од мрзеливи легални усни  
и скришум ги бришат своите  
благоглаголливи; 
 
ќе бараш наслови за следните книги  
Бесови песни, Тажна смрт, Плодни денови  
поетите ќе ги распознаваш по интонацијата  
а времињата и приликите според употребата  
на заповедниот начин 
карфиолот и модрите патлиџани ќе ги готвиш  
без рецепти, така што да побудуваат носталгија  
по домашно огништа и другите туѓи именки 
 
сеедно по којпат, с е г а  чекаш 
 — чекањето по дефиниција е бесконечно — 
можноста да напишеш песна лебди во собата 
како можност за љубов, како нимфа 
цела како јајце, како гром, како господ цела 
челото го збрчкуваш 
пред карстната перспектива на иднината 
и ги трошиш последните залихи надеж 
— тебе речиси непотребни.",Жедбки - Престапни Песни
Катица Ќулавкова,,Огниште (жедба: реч),ЈАЗИЧНИК,"ЈАЗИЧНИК 
 
Јас е јазик 
јаз'к да ми е ако не кажам  
што гледам што слушам  
ако не кажам што правам  
што направиле од мене  
што насетувам што насетиле  
и без мене и по мене  
за да има сеќавање јазикот  
ако не кажам  
кој се огрешил 
во името на народот, во име на Бога 
со предумисла со завист 
од зловолја во злодоба 
кој понижувал истребувал казнувал 
жива сода прскал со жив збор 
во очите на беднито и блудните 
крстените и недоречените 
слобода кој презирал не давал одземал 
кој се повлекувал предоцна и без крепост 
кој се тешел кој се правдал 
ако зло правел 
зло не кажал 
јавно!",Жедбки - Престапни Песни
Катица Ќулавкова,,Огниште (жедба: реч),СВЕТ-ТЕКСТ,"СВЕТ-ТЕКСТ 
 
Почетокот е илуминација  
на свет-текст 
принесување животни и растенија  
пред идејата и чинот 
 
почетокот е прекршување на небото  
во алхемиското огледало на писмото 
во црвените и црни курзиви  
во она што нè одликува од другите  
она по што го паметиме сижето 
—животот. 
 
Не според стилот на епохата 
туку според изливите, внатрешните 
релјефи на гестот-ерес 
временски ќе се сместува 
меѓу XIX ,и XX век отприлика 
почетокот на нашата взаемна 
љубов; 
грешките се допуштени 
ако за грешка може да се смета 
она што ги надминува границите 
ако воопшто од животот можеме 
да го избркаме чудесното, волшебното 
магиското. Ние, лутето; 
ние што не сме држава 
и не сме крај 
на ништо.",Жедбки - Престапни Песни
Катица Ќулавкова,,Огниште (жедба: реч),"СПОРЕДБИ, НЕ САМО ПО СЛИЧНОСТ","СПОРЕДБИ, НЕ САМО ПО СЛИЧНОСТ 
 
Двојници: а луѓе, а зборови 
различни по значење, навидум слични 
нееднакви по звучност 
спротивни по смисла 
исти а самостојни 
дијалектални 
варварски 
архаични 
. . .  
Се оддаваат по подочниците 
по гушата, ноздрините и пегите  
по логичните целости  
по промените на изразот  
особено оние, немотивираните. 
 
По отисокот од душата, нејзиниот показалец. 
По психорентгенот во говорот и интонацијата 
во мечтата да се повтори убавото 
во моќта да зрачат 
да гледаат во темно 
зад насмевката 
да препознаат кој го крие 
глувиот простор; 
оскудицата од историја 
кој мистифицира. 
 
Од друга страна 
мојата намера да не оставам трага.  
Никој да не забележи  
дека си одам.  
Отаде.",Жедбки - Престапни Песни
Катица Ќулавкова,,Огниште (жедба: реч),ПОЕТСКА РЕЧ,"ПОЕТСКА РЕЧ 
 - парабола- 
 
Железничка станица Скопје. 
Декемвриска вечер 1984 година 
местимично густа магла 
смог и препорака да не се патува 
освен во крајна нужда. 
Мајка ми прашува 
зошто се пишува поезија? 
Возовите 
со живи луѓе во челуста  
доаѓаат и поаѓаат хистерично  
како страст потисната во меморијата 
— таму кај што нема случки  
туку трауми. 
 
Никој никому не дава одговор  
за ништо суштествено.  
Поезијата е можаби начин, сами  
да опстанеме во лавиринтот  
а не да најдеме излез. 
 
Оние што излегоа, мајко  
збор не изустија.",Жедбки - Престапни Песни
Катица Ќулавкова,,Огниште (жедба: реч),IN ULTIMA LINEA,"IN ULTIMA LINEA  
 
Да се откажеш од нешто значи  
да му се приближиш на вистинскиот  
збор; да знаеш што си можел да имаш  
а што да дадеш,- да сфатиш без што  
би постоел 
можеби и порано. 
 
Да се откажеш од некого  
да се откажеш значи  
во крајна линија  
да прикриваш дека  
љубовта повеќе не е  
апсолутна  
не е тоа што била  
дури не ни минато 
 
но, како да се одречеш од речта  
— слободата, како да го споделиш неделивото 
 
она што го осмислува животот  
не самиот живот!",Жедбки - Престапни Песни
Катица Ќулавкова,,Огниште (жедба: реч),НА МОЈАТА МИСЛА МИСАЛ,"НА МОЈАТА МИСЛА МИСАЛ  
 
Ја сакам тивкоста на пишувањето  
соочувањето со зборот и мислата  
без посредство на друг  
човек. 
 
Сама со глаголите и именките  
не сум ничиј претсгавник.  
Чисто Јас  
доаѓам при тебе  
за да ми префрлиш 
 
не ми е доволно 
да се восхитувам. 
Ми треба нешто помалку.",Жедбки - Престапни Песни
Катица Ќулавкова,,топла крв  (жедба : грев),ТОПЛА КРВ,"ТОПЛА КРВ  
 
Ниту една единствена не знам  
ладнокрвно да раскажам бајка.  
Зошто, на пример  
ловецот ја спасува Црвенкапа  
и, како секоја споредна личност  
неопходна само за расплет  
си заминува? 
 
На кој начин во Аловото цвеќенце 
грдиот ѕвер станува убав младич? 
Кој од нив е привидение? 
Ме трогнува ли магијата на преобразбата 
или езата дека морам да паднам во немилост 
за да бидам некому мила и драга? 
Колку ќе останат непреобразени 
на светов луѓе, мажи 
при сè што жената е она трето 
што ги поврзува? 
 
Мажот е желен, жената пожелна  
и така во недоглед возбудата  
на рас-кажувањето живнува 
јазикот е топол како крв  
ласцивен кога бликнува  
опсцен кога засирува  
јагула-јазик 
совршен и кога е разголен  
без кошула без лушпа  
ко од матка изведен! 

О, бесрамна нека ми биде беседата  
нека биде вечен нескладот  
меѓу изгледот и суштината  
постојат волшебни приказни во кои  
сè е налик на стварноста 
во кои нема ништо што би можела да го објаснам  
ладнокрвно и рамнодушнo !",Жедбки - Престапни Песни
Катица Ќулавкова,,топла крв  (жедба : грев),МИРИЗЛИВОТО ПИСМО НА ПИСАРОТ,"МИРИЗЛИВОТО ПИСМО НА ПИСАРОТ    

Со восок ги залепив  
со смола ги запечатив  
ги прелив со лепак  
ги врзав со јаже сите  
љубовни фантазии  
сите желанија 
од премолчување истоштени. 
 
Ти ги испратив тебе 
поради твојот занесен изглед 
небаре без престан посматраш 
водени отсјаи 
стари карти 
кутии што се отвораат 
само пред сведоци 
списи што се даваат на реверс 
саркофази врз кои светлосните 
зраци смртоносно се 
вкрстуваат. 
 
Како кошара се отворив  
со матарка се премазав  
да се помамиш по мирисот  
да ми дојдиш  
матицо моја 
 
станав кревок и подгорен пергамент  
мозаик незаштитен со песок  
непрекриен со мрак 
 
се оптегнав како апсида  
за да стапиш, конечно, во мене  
со поглед вперен угоре 
налик на реквием или псалм 
 
одекот да ти биде  
длабок.",Жедбки - Престапни Песни
Катица Ќулавкова,,топла крв  (жедба : грев),ПАСИЈА ПО ПЕСОТ,"ПАСИЈА ПО ПЕСОТ 
 
Да те најдам, изгубен мој 
да завиваш од радост 
да немеам од чудо. 
Од што ќе одекне мојот молк 
планините да се огласат 
ем да ечат, ем да квичат 
да не би да ое откажеме од нив! 
 
Сртовите да не нè изневерат 
оти предолго пешачиме по нив 
не за да им ја ублажиме стрмнината 
но очите да си ги тревожиме 
со штотуку окутрени глетки 
оние што не го испуштаат првиот плач 
на човек кој ќе блуди 
оттогаш па натаму! 
 
Да се вратиш  
ти луто да лаеш  
јас кротко да зборам  
да не ни пречи разликата! 
 
Да појдеш на извор 
зад девет младости 
и девет премрежја 
да се напоиш и внесеш во него 
бистер и озарен 
 
да се вратиш при мене  
и да ме гледаш  
сè додека не протечеш дробно  
по мојава планина  
песу мој!",Жедбки - Престапни Песни
Катица Ќулавкова,,топла крв  (жедба : грев),CIRCULUS AMOROSIS,"CIRCULUS AMOROSIS  
 
Вие не ме забележавте. 
Тебе те препознав веднаш. Но, 
кој ја губеше среќата 
која беше таа 
со грб свртена карлица 
на кралица и на метреса, кој 
рамнодушен не те оставаше 
 
не знаев. 
Имаше нешто неприродно 
разлика во времето, грешка во сонот 
во жената двојство 
 
ти во едната рака држеше стрип  
или викенд роман, со другата  
ја тешеше, искуството  
не ти помагаше да го прикриеш  
„туѓиот говор"", книшкиот изговор 
 
мораш, значи пред тебе животот 
се отвора како покладен портокал 
дива циклама, праизведба 
мораш, значи немаш објективна 
причина туку мотив, емотивна мечта 
некоја друга Прокна или сестра &, Филомела1 
некоја друга Семирамида или прислужничката 
 
ах, мамката на анонимните жени  
отровот на тривијалните судбини
барем да исчезневте сосема 
да не морам да го слушам, да не морам 
да го повторувам „гласот на ткајачката"" 
крикот на кросното, јавката на откинатиот 
јазик, нејзиниот, мојот 
нејзиниот 
мојот.",Жедбки - Престапни Песни
Катица Ќулавкова,,топла крв  (жедба : грев),БЛЕФ: КОЦКА,"БЛЕФ: КОЦКА  
 
И двајцата добро знаеме 
на која жена мислиме 
само јас отскокнувам кај неа 
љубопитен и на вишини навикнат 
не можев да си замислам 
толку еднолично и неразонодено суштество 
рамна снага рамен говор 
 
несовршенството ме предизвика 
потсвесно, како што обично се вели 
правев трикови за забава на народот 
покажував нови мустри 
шарпи шешири шпилови 
стапчиња топчиња кутивчиња 
бели гулаби за бела магија 
стварав драмски штимунг 
го извлекував резервниот маж 
последниот џокер 
од мојот долг од што е дупнат 
џеб, немав време за колебање 
носев кружна насмевка 
— рингишпил на лицето 
каде јас, таму таа! 
 
Во тој луфт, тој циркуски неон 
и сега не се познава каде е 
мојот живот, мојата скриена фалинка 
не сум крив јас 
криви се тие што веруваа 
полесно ми беше да бидам неограничен 
во слободата да грешам, одошто да сакам 
ја имав секоја имајќи ја безличната 
жена, не груба не глупа не грда 
напросто ефемерна 
бришаниот простор ме плаши, не празниот 
ѕвездената прашина што светка под папокот  
на мојата скокотлива куртизана, судбината  
мојот детски инат, залудното препознавање  
во сè што не сум јас 
 
зар не сум доволно смртен  
за да бидам и жив и со себеси соочен  
зар јас ќе го напуштам светот  
не тој мене, мила моја!",Жедбки - Престапни Песни
Катица Ќулавкова,,топла крв  (жедба : грев),СПАЛЕНА СОБА,"СПАЛЕНА СОБА  
 
Вон себе 
се чудевме зошто врне само надвор  
и душите ги подававме  
преку ѕидот 
оти за нив нема граница  
ни во успението  
ни во падот. 
 
Собата се исполнуваше  
со Перунски одблесоци:  
или душите се враќаа со плускот  
или дождовите доаѓаа со душа. 
 
Најубавите глетки ги доживеавме  
насамо, моѓу нас 
— еве те и денес на истото место  
шумата виска небаре ужива  
под стапките, ситни и кревки 
 
испарувањата над грмушките  
се креваат како врелината  
од твоите машки подмишки  
под кои се претворам во одглас  
и од моето и од твоето тело 
 
во една колепка ги лулаш  
и лирската и епската дарба  
во целосен привсон  
апсолутен живот 
никогаш да не сфатам кај е разликата  
меѓу отсуството и присуството. 

Твојот тропски облик се слива  
во мене, испрашена ем превртена  
како земја и спарна  
да зафатам, од високо.",Жедбки - Престапни Песни
Катица Ќулавкова,,топла крв  (жедба : грев),ДРАМА,"ДРАМА  
 
Почнуваш во кујната  
меѓу миризбите на целер  
мирудиите и ланскиот снег  
во очите што ти копнее 
 
вршникот ти е скаска  
што му ја раскажуваш  
на моето усно врело  
во кое се загледуваш  
ко во сопственото лице  
и оставаш траги  
трагично да те препознавам 
 
ја пресоблекуваш плотната кошула 
под млазевите во кадата  
срамежливоста ја склопуваш  
небаре писмо е  
сам себе што си го пишуваш 
 
а дивиот здив на билките  
и скокотот на пилците  
изведени во сенка  
— во граничната зона  
на моето женско јас  
те предизвикуваат  
зрело и гиздаво 
 
земаш оглсдало и ги прекршуваш  
зраците и светогледот  
од прагот на кој и самиот си Световид  
Sanctus Vitus. 
 
Подетинуваш, божем ти е првпат  
се свртуваш на сите четири страни 
 
 одеднаш, незнабожно  
сè твое за цицање е за  
друг е 
шепотиш и се додаваш  
и на убаво се навикнуваш  
и сакаш да стивнеш 
 
трагата да си ја сотриш  
тревого моја, велиш  
и ме прекриваш, неутешен  
сосема 
 
можеби го наслушнуваш истиот понор  
можеби истата гини-вода  
ти го попречува патот  
можеби сè вистина се случува  
додека чекам  
да се појавиш!",Жедбки - Престапни Песни
Катица Ќулавкова,,топла крв  (жедба : грев),ГОСПОДАР,"ГОСПОДАР  
“Господарите, за жал, не ги бираме""  
Марина Цветаева 
 
 
На секој пол-саат  
го отворам прозорацот 
да вдишувам воз-дух, з-рак  
да го наслушнам снегот  
господарот  
небесната маргина  
да го доближам увото  
мојот еротски слух  
Портата на душата  
пред столетната глетка: 
 
под снегот 
предметите и луѓето  
станале уловена дивина  
скротена и желна кобила  
без остаток што му се подава  
на Газдата. 
И, не само што го прифаќа  
понизно неговиот пад од високо  
од небесните јајца  
туку и ужива  
во него.  .  . 
 
така безброј пати  
така (за)секогаш 
 
значи, никогаш повеќе.",Жедбки - Престапни Песни
Катица Ќулавкова,,топла крв  (жедба : грев),"2077,1: ЕДЕН ДЕН ЗАЕДНО","ЕДЕН ДЕН ЗАЕДНО  
 
 
 
Кога ми рече 
Еден ден заедно ќе запалиме луле  
и ќе го кадиме твојот  
од десет мириси најмалку измешан  
тутун 
оној најдобриот 
 
сетив, спомнува некое непостоечко 
време, некој ден небиден 
ден за да се надеваш 
без престан да го немаш 
она што го сакаш и 
да се навикнуваш 
од тоа 
да не правиш скандал  
да не креваш паника  
да не признаваш  
ако те прашаат. 
 
Крцка стиропорот 
откако те нема 
газам над сè како над ништо 
се лизгам и паѓам 
од непознати карпи, мостови и планети  
од твојот окрутен Сатурн  
од твоите рамења широки како пучина  
ко на сон 
но будењето нема крај  
не се паѓа симболично  
во оваа стварност вечно неискусна  
инфантилна и парфидна штом настојува  
дамките да ги отстрани со варикина  
опал, сјај за садови, WС хигиеник  
а љубовта се губи, дамките траат  
тие невидливи микроби кои ќе нè надживеат  
барем за 1.000 години.",Жедбки - Престапни Песни
Катица Ќулавкова,,топла крв  (жедба : грев),КРИВО ВРЕМЕ,"КРИВО ВРЕМЕ 

Задоцнето лето. 
Морето испарува 
вртоломно се врти 
мојата метафора 
твојата уста, набрекната медуза 
игрива машка мена 
 
меѓу тишината на раѓањето  
и молкот на смртта  
ти си оној третиот  
кој зборува: 
во криво време крив човек. 
 
На пучината искрснува Нептун  
грчот твој, „нежната иронија"" —  
разликата меѓу страста и порокот  
меѓу надворешното и внатрешното време  
меѓу ризикот на мажот и  
ризикот на жената. 
 
Веќе е пладне, пол ден. 
Едон наполу располутен круг. 
Во него крлушки и икри: 
 
од нас останува знакот  
на севишниот бескрај.",Жедбки - Престапни Песни
Катица Ќулавкова,,топла крв  (жедба : грев),АДАЏО: ТРЕВОГА,"АДАЏО: ТРЕВОГА СПОРЕД ТОМАЗО АЛБИНОНИ  
   
Музиката се впива во тебе  
како светлина во црна боја  
како миродија за крв  
сончева клепсидро  
душо 
злојасен е твојот сон  
дење се цедиш  
ноќе ме пиеш. 
 
Вистинската слика за работите  
не е пожелна: 
го чисти животот без анестезија  
премногу доцна за да биде успешен  
има спретни прсти и остри пинцети  
киретажата да трае кратко и болно  
дефинитивно како предавство и  
карантин. 
 
Ако посакаме, ќе можеме ли  
да се откажеме од неа  
и да му се вратиме  
на стариот маестро, Занесот?",Жедбки - Престапни Песни
Катица Ќулавкова,,топла крв  (жедба : грев),Требник 1.,"ТРЕБНИК 
 
1. 
Еднаш, заради промена  
биди искрен.  
Додека трае играта  
додека гине огинот. 
 
Другото е немоќ. Лишеност од слобода.  
Психофизичка мана. Криенка-миженка.  
Признавање на предумислата  
куклената сценографија  
и догмата. 
 
Животот не е коњска трка  
по прашни хиподроми. 
 
Не вјасај. Не вјавај.  
Не си само овде и не само денес.  
Погледни во она што е неповторливо  
она што е за галење  
за хазард. 
 
Постои и ранливата страна на копитото. 
Тагата на најдобриот. 
Оној кому боговита му дале сè 
а луѓето му одзеле. 
Пушти го нека виска. 
Сам нека избере 
дали ќе одбие да победи 
и ќе остане поган 
далеку од стадото 
и ветената штала.",Жедбки - Престапни Песни
Катица Ќулавкова,,топла крв  (жедба : грев),Требник 2.,"2. 
 
Минатото, небаре комета  
се вжештува од кружење  
и присност  
и велиш Не 
сè е во границата на нормалата.  
Срцето се топи и при ниски температури.  
Грешките се вовлекле во животот  
како во живин топломер  
и не се кријат.  
Се очовечуваат. 
 
Пркосиш со силата на изгубеното.  
Вистината не мора да се признае.  
Стига што се враќа на-само  
ко без татко зачната  
а непокорена. 
 
Не можеш ни со зли дуси да се подлажуваш 
од оваа страна на животот. 
Со себеси не можеш. 
Вежбаш упорно да се сеќаваш инкогнито 
за да не го разбудиш семејството 
оти и во куклените претстави 
крвта не ја менува ролјата.",Жедбки - Престапни Песни
Катица Ќулавкова,,топла крв  (жедба : грев),ОПОР РЕЗ,"ОПОР РЕЗ 
 
Зар срдит срп го пресече  
срцето на афионот  
икрата на радоста 
 
кожата се згрчи  
јазикот се згрутчи 
 
острицата одблесна на небото 
 
времето и љубовта  
не дадоа знак да се врати. 
 
Се затворија во пространите одаи  
и ги спуштија ролетните 
 
Да не ги разбуди денот. 
=================================================================",Жедбки - Престапни Песни
Ристо Лазаров,,Гејзер,МУЗА,"МУЗА   
 
око во око 
кладенец бистра солза  
една тага во глетката 
 
здив во здив 
надуен балон од мечти 
ветре во едрата на песната 
 
дамар во дамар 
мерач на ѕвездените трепети 
вран коњ во зелени ливади 
 
чекор во чекор 
спастрена дипла на бескрајот 
притаена стапалка на небото 
 
грев во грев 
жешка погача од џумбир брашно  
ливан пот во мека постела 
 
сон во сон 
лулашка прескокнати занеси 
болно џимкање на осаменоста 
 
збор во збор   
потпалка на новиот оган  
птица посрана врз ќелавицата на песната.",СРЕДЕ
Ристо Лазаров,,Гејзер,ТИРКИЗНА ПЕСНА,"ТИРКИЗНА ПЕСНА 
 
под тиркизот  
две ритки треперат  
како глас на славеј 
 
два езерски брана  
во две тврди лејки  
среде млечниот пат 
 
две јајца лебедови  
под две изгор сонца  
испилуваат нова надеж 
 
две капки медовина 
ем лудо растат 
ем се јазат кон нов јазик 
 
две жолти дуњи  
и порој од стрвни лиги  
среде летната жега 
 
два збора и два молка  
два јазли на љубовта  
два бескраја во градите твои 
 
под тиркизот 
две дланки се лизгаат кон ритките 
замелушени како риба од мамка.",СРЕДЕ
Ристо Лазаров,,Гејзер,ГЕЈЗЕР,"ГЕЈЗЕР 
  
очното дно  
да ми ти било 
извор на страстите 
 
кој го видел  
јазик изгорел  
соништа удавил 
 
кој се напил 
роса го наврнала 
врели камења го поклопиле 
 
врела музика  
се разлева ошумоглавено  
во брзаците на времето 
 
сурии солзопијци  
стрвно чекаат невестица  
да си тргне кон утока 
 
ем чекаат ем ѕидаат  
нови занеси 
во пластовите на времето 
 
сал едно водарче 
ти допре до очното дно 
и се удавил од среќа.",СРЕДЕ
Ристо Лазаров,,Гејзер,КАТАДЕН,"КАТАДЕН 
 
катаден 
го креваш во мене  
знамето на новиот мерак 
 
катаден 
како грешна вода  
матно ми течеш во погледот 
 
катаден ми ги дрочиш  
адреналинските градини 
 
катаден 
од полна уста ми капе 
што око видело што рака фатила 
 
катаден 
со иста ветерничавост шмукаме време  
во некоја друга реалност 
 
катаден 
од зад грб си ги џишкам рацете  
од громовите во твоите гради 
 
катаден 
ми ги глочкаш годините  
ко камче во разгазениот чевел.",СРЕДЕ
Ристо Лазаров,,Гејзер,ТРПЕЗА,"ТРПЕЗА 
 
на врв трпеза  
бушави прамени  
од свежи галежи 
 
под врвот 
две зелени маслинки  
се лизгаат во погледот 
 
троа подолу  
оросена медовина 
вознес за здивот 
 
уште подолу 
две јадри јаболка  
сами скокаат в раце 
 
со јаболката  
и две црвени црешни  
стокмени за нова сласт 
 
уште уште подолу  
занес на некосена ливада  
кавал роса кај што бие 
 
лизни гризни 
стрвнодо последен залак 
пред да се поболиш од осаменост.",СРЕДЕ
Ристо Лазаров,,Гејзер,ЦРВЕНА ВРАТА,"ЦРВЕНА ВРАТА 
 
црвена врата 
го варди набабрениот молк  
во белата одаја 
 
отвори затвори  
не излегува низ врата  
тајната на светлината 
 
не излегуваат низ врата  
ни старите соништа  
зјапнати во празни огледала 
 
љубовта не е само чекање  
нови јајца во старото седало  
и нова тага низ новата врата 
 
зацрвенето кутре 
авка пред црвената врата 
стрвно за ептен голема коска 
 
лебдиш зад црвената врата  
тивко потпевнуваш  
надалеку се слуша 
 
зад црвената врата 
еден лебед си ја лета тагата 
над сончогледите на ван гог.",СРЕДЕ
Ристо Лазаров,,Гејзер,ТАНТЕЛА,"ТАНТЕЛА 
 
под првото копче  
како претпролетно кокиче  
окопнува бела тантела 
 
со бел конец обрабена  
белата ненаситка 
на црното момче 
 
под тантела 
сиот бел свет 
во две бели полутопки 
 
од бели боски  
бели усни  
цицаат бели ноќи 
 
низ тантела 
бели сеќавања 
скокаат на аголот на масата 
 
бели магии 
под лушпите на белите јајца  
и во белиот ѕвон на камбаните 
 
од првото копче  
до последниот бакнеж  
виорен бајрак на првата љубов.",СРЕДЕ
Ристо Лазаров,,Несоница,САМО ДА НЕМА ВОЈНА,"САМО ДА НЕМА ВОЈНА 
 
пак ќе си ми  
пауница стројна  
само да нема војна 
 
веселница ќе си ми  
среде челад бројна  
само да нема војна 
 
и дародавка ќе си ми  
на целувка опојна  
само да нема војна 
 
гордо ќе ти бранува грлото  
славејко песнопојна  
само да нема војна 
 
светлина ќе зајмиме  
и од свеќа лојна  
само да нема војна 
 
без елеци и гуњи  
ќе истрпиме и зима осојна  
само да нема војна 
 
ако мора фати џенемија  
и двојна и тројна  
само да нема војна",СРЕДЕ
Ристо Лазаров,,Несоница,КАЛЕМЕГДАН,"КАЛЕМЕГДАН 
 
седнав на клупата  
седна и ти до мене  
па скокна во мене. 
 
зјапав во далечината  
а ти ми леташе во дамарите  
крилце на вселената 
 
кој сее желби на север  
оре вртоглавици  
и задолжително жнее чемер 
 
а патем и допрашува  
зошто твојот поглед на север  
се римува со девер  
 
среде утока 
златен песок и златни медали  
од стари воздишки  
 
сам сум на клупата  
и се обидувам да те погалам  
пердувче на вселената 
 
преку реката 
пристанишните работници  
тркалаат буриња полни со тага.",СРЕДЕ
Ристо Лазаров,,Несоница,СЛАТКООДСЛИВИ,"СЛАТКООДСЛИВИ 
 
модра слива  
во окото  
ми плива 
 
нежно се гмече  
и на жар срце 
се пече 
 
копка, буди стрви  
се меша, меша  
мерак да се здрви 
 
слива по слива  
слатко од спомени  
со размавтана грива  
 
од сека слива  
сливар што ќе допре  
љубоскок избива 
 
под сека слива  
среде неизорана нива  
мисла скришна, дива 
 
колку и да е мека  
слива жива или дива  
по неа се пека до века.",СРЕДЕ
Ристо Лазаров,,Несоница,РУЧЕК,"РУЧЕК 
 
утре 
ќе одиме  
на ручек 
 
денеска 
твоите усни палаво  
ми скокаат во чинијата 
 
оставаат отисок  
од кармин 
врз огледалото на животот 
 
ги преоблекувам времињата  
претворајќи се во актер  
кој ја губи улогата 
 
знам, знам 
дека и најголемиот бран  
се раствора во пена 
 
ама уште се занесувам  
дека од спомените  
се создава бескрај 
 
така е пред секој ручек со тебе:  
гладна кокошка  
просо сонува.",СРЕДЕ
Ристо Лазаров,,Несоница,ТЕГОБНОСТ,"ТЕГОБНОСТ 
 
не го знаеш ти  
не го знам ни јас  
крајот на ноќта 
 
подземни води  
ти надираат  
право во насмевката 
 
жарчиња од сеќавања 
на патот без враќање 
по кој чекориш божем обично 
 
понекогаш 
влегувањето во црна темница  
е како влегување во музика 
 
понекогаш 
се немаат солзи 
за ѕидот на плачот во себе 
 
секоја ноќ си има  
виолетов воздух  
и ѕвезда водилка 
 
и секоја смрт  
си има зрно  
на бесмртноста.",СРЕДЕ
Ристо Лазаров,,Несоница,РАСПЕТИЕ,"РАСПЕТИЕ 
 
цел живот 
обзор токми за двамина  
и јасна месечина за двамина 
 
цел живот 
од два огна на две гумна  
си ја топли душата 
 
цел живот 
од два извора под два снега  
си ги лади мечтите 
 
цел живот 
два гулаба и држат сенка  
среде пладнина 
 
цел живот 
како јатрва меѓу два браќа  
како погача скршена на две 
 
цел живот 
се допрашува вистина ли  
секоја љубов близначка има 
 
најсетне дваж поубава  
преку две планини  
двапати му намигнува на исус.",СРЕДЕ
Ристо Лазаров,,Несоница,НЕСОНИЦА,"НЕСОНИЦА 
 
сардисан од три несоници  
ги пребројувам бакнежите 
како овци што се бројат пред првите петли 
 
ти испраќам троа зраци  
од првото сонце  
да ти го галат погледот 
 
правам празнина во времето  
чекмеџе за собирање  
на оросени мераци 
 
бројам солзи 
мерам маки грешнодушни  
голтам шепот на голи гради 
 
бела мугра 
низ карабурма 
ѕуница од сонот до јавето 
 
набодена си 
на врвот на несоницата 
како љубовен бајрак 
 
ошумоглавени  
итаме на кафе  
во некоја нова несоница.",СРЕДЕ
Ристо Лазаров,,Жедник,СРЕДЕ,"СРЕДЕ  

како оној несреќник сизиф  
те носам во себе  
угоре кон ритката 
 
на врв ритка 
ливадица зелена ни косена ни пасена  
ни со нога нагазена 
 
среде ливадица зелена 
влажна магија 
игра прескакулица со сните 
 
среде прескакулица  
стари мераци заглавени  
во нови пукнатини во времето 
 
среде пукнатината се извишуваш  
во бела руба за љубење  
да ја опчекориш ритката 
 
среде опчекор  
ливадата угор сторена  
а ти се лулаш на осој дрво 
 
среде осојот несреќниот сизиф 
бере планински чај и многу сака 
очите да му истечат во раскопчаното ти елече",СРЕДЕ
Ристо Лазаров,,Несоница,ЖЕДНИК,"ЖЕДНИК 
 
од тој извор  
извираат страстите  
и стануваат мое време 
 
од тој водопад  
се разлеваат меурчиња  
врз главата усвитена од оган 
 
во тебе 
истекува моето време  
- вода газам жеден сум си 
 
жеден водица  
водица ем понадица  
папсан средлетно 
 
од силна жега 
поцрнува и отажнува мисла  
занемува и овенува толчник 
 
секое дрво пека 
по сласта на триењето 
и на мешколењето по допирот со вода 
 
секој жедник препекува  
да оджедни жедост  
да навлажни мерак.",СРЕДЕ
Ристо Лазаров,,Несоница,ГРЕВ,"ГРЕВ 
 
среде чембер  
од страв и невиделица  
несој се коти 
 
среде првомрак  
на ливада од присој  
грешна вода матно тече 
 
и да е безбратник  
секој неботник  
е заклон за срамотник 
 
на врв неботник  
сосе вистината  
расте и лагата 
 
во секое огледало  
гревот личи на оној  
кој го носи 
 
и во сека постела  
изѕемнатиот грев  
се џимка под топла покривка 
 
а и без џимкање 
во сите љубовни соништа 
најмногу страда љубовта.",СРЕДЕ
Ристо Лазаров,,Несоница,ГРЕШНИК,"ГРЕШНИК 
 
збунет ангел  
талка по синорите  
на светската тага 
 
малку талка 
малку шмука зрели сливи  
а од уста му капат многу гревови 
 
дури талка магла фаќа  
магла фаќа друмје греши  
грев од бога срам од луѓе 
 
отповеќе кога талка  
збунет ангел гревои бери  
колку бери на ореви толку фрла 
 
на отпочин 
од страдање калап прави  
од грев одливка му излегува 
 
пак си талка 
и го бара името на гревот  
отшто се што наше име си има 
 
талка грешник и сам си се смее  
од века калешо јагне грев си нема  
а и младо да љубиш грев не е.",СРЕДЕ
Ристо Лазаров,,Несоница,ГРЕШНИЦА,"ГРЕШНИЦА 
 
теснострука  
а широкодушна  
греотица мила грешница 
 
вртимушка оичекорена  
околу замислената оска  
на зовриените страсти 
 
во грев си влезе 
со дуљбија на највисокиот јарбол  
на белата лаѓа во длабоко море 
 
штом влезе не излезе  
бела грешница со бела шамија  
бел пискот во бела крепост 
 
везден сади бели јорговани  
црна наречница бела љубовница  
врела солза од древна икона 
 
уште си гради мостови  
да врват души греовни  
над катран реки длабоки 
 
теснострука бела јоргованка  
сал да чуе колку е убава и сакана  
па неврат да си гали мачни гревови.",СРЕДЕ
Ристо Лазаров,,Несоница,СУДЕНИК,"СУДЕНИК 
 
од векутума века 
се знае и мора да се знае 
кој е куцо куче а кој дрочен волк 
 
крај модар вир  
мокри зборови  
мирисаат на смола 
 
ожеднет темник 
зад секој водопив пресретнува 
ранобудни билмези 
 
таа голта белточини 
тој пие солзи од икони 
обајцата бегаат од устите на црвите 
 
заскитан во оној засек  
притиснат во оној теснец  
ти го мерам сербез чекорот 
 
ноќум пред сонување  
силни рогови и хорни  
ги расонуваат птиците во мене 
 
до векутума века 
суденик на менгеме од магла и слана  
мерач на длабочината на сопствениот пад.",СРЕДЕ
Ристо Лазаров,,Несоница,СУДЕНИЦА,"СУДЕНИЦА 
 
прерано оседлана ждребица  
и удираш копито на минливоста  
среде ливада пред прва косидба 
 
што е лично за гледање  
од дно земја до врв небо  
стасуваибезјавање 
 
на прва снежница  
со дрвена лопатка  
закопуваш ветви соништа 
 
тука солзосушица  
во дални далечини  
мамурни откорнатици 
 
бараш пештера 
за да те најдат во неа 
и да му земат мерка на зборот 
 
во пештера подземно езеро  
кркори до бреговите на заминувањето  
брзо исчезнатото брзо да се врати 
 
миленица дотенчена  
во вериги од секала  
суденица си румена од чекање.",СРЕДЕ
Ристо Лазаров,,Галичица,ГАЛИЧИЦА,"ГАЛИЧИЦА 
 
на георги старделов 
  
ем н# гали  
ем крвта ни ја пали  
планината 
 
едни распретуваат корени  
други берат букети нови надежи 
трети му земаат мерка на денот 
 
уште погоре  
черги од папрат  
до врвот на светлината 
 
една пеперутка  
фатена на оро со вековите  
ја закрилува тишината 
 
бодриот градинар 
севезден повлекува равенство 
меѓуденотиноќта 
 
распавтани галеби  
со езерска вода во клуновите  
му ги освежуваат соништата 

ако навистина н# стемни  
пеперутката ќе ни го покаже патот  
до крошната на распеаното пиле.",СРЕДЕ
Ристо Лазаров,,Галичица,ОТАДЕ ВРЕМЕТО,"ОТАДЕ ВРЕМЕТО 
 
разгледница до гоце смилевски од амстердам 
 
намерно пуштив  
бранчиња на надежта  
во оваа песна 
 
нагледно да се покаже  
дека водите не се само  
за давење на иднината 
 
зборовите уште неизустени  
ми правосаа и снеможено паднаа  
како шишарки од сув бор 
 
секоја меланхолија  
не се испива  
со чаша студено пиво 
 
и секој свиок  
на патот кон иднината  
не се пресекува со секира 
 
седнат крснозе отаде времето  
спиноза & се восхитува на желката  
која весело му одмавнува на зенон 

задоцнил на авионот  
и сега трескавично бара  
партнер за партија пинг понг. 
 
Амстердам, септември 2003.",СРЕДЕ
Ристо Лазаров,,Галичица,ЛАВЕЈ ВО ЛАЧЕНИ ЧЕВЛИ,"СЛАВЕЈ ВО ЛАЧЕНИ ЧЕВЛИ 
 
на ибраим ферер 

од далеку 
ги разбудуваш таговните далги  
во заливот на свињите 
 
со лачени чевли  
вчекоруваш гордо  
среде ѕвездениот крвоток 
 
под качкетот 
ти се фатиле да танцуваат  
корените на татковината 
 
танчарките во тропикана  
сепак ќе ги надживеат  
сите јуришни маршеви 
 
и идните поколенија  
ќе си ја негуваат надежта  
под твојот звучен обелиск 
 
секој може да пее 
ама секој не може да ја натпее 
болката на цвеќињата 
 
пеј, златно старче 
и намигни им на сите 
кои пекаат животот да им е песна. 
 
 
16 април 2004",СРЕДЕ
Ристо Лазаров,,Галичица,СПРОСТРЕНИ СПОМЕНИ,"СПРОСТРЕНИ СПОМЕНИ 
 
на маја стефановска 
 
среде детство  
среде лудини  
огреала месечина 
 
заборавени улавштини  
испрани палавштини  
се сушат на балконот 
 
среде калдрма  
шарените гумени топки  
стануваат топки сладолед 
 
се тркалаат  
буриња тазе боза  
и први љубовни срамови 
 
среде нивите на интернет  
новите дечиња без мотики  
пресадуваат бостан од илузии 
 
рајска сина птица  
ни лета од рамо до рамо  
и си го бара првото седало 

време е на иднината  
да &  се подари пегла  
за спомен и долго сеќавање",СРЕДЕ
Ристо Лазаров,,Галичица,ТРАГАЧ ПО СВЕТЛИНАТА,"ТРАГАЧ ПО СВЕТЛИНАТА 
 
на анте поповски 
 
по што да пека поетот 
ако не по бел ден 
и по роднокрајната сребрена трева 
 
огништата истинуваат  
мински полиња никнуваат  
на рудината на љубовта и надежта 
 
глуварката пак е на бришан простор 
а ангелот павта со крилјата 
мислејќи си дека ја чисти правта од времето 
 
ороводно потскокнува светлината 
додека бараме место 
да го забодеме државното знаме 
 
пред болот поетот крева рампа од песна  
за спасение на другите  
а не за своето 
 
му танцуваат до бесвест:  
во едното око сонце  
во другото месечина 

со чист образ 
им отпоздравува на ѕвездите 
што ги научи да шептат на македонски.",СРЕДЕ
Ристо Лазаров,,Галичица,ТРОЦВЕТ,"ТРОЦВЕТ 
 
влатко стефановски,  
мирослав тадиќ и теодосиј спасов 
 
оровиден троцвет  
здравец булка и гороцвет  
дамарите на сиот свет 
 
од подземни молкоти  
до небесни клокоти  
во душата скокоти 
 
од соништа корени н 
а јавачи изморени  
во цутови престорени 
 
бабрат од тонови жили  
на оро фатени самовили  
откоси од песни без вили 
 
во звуците раскрилени птици  
кавал со нежни горски вици  
зраци со треперливи жици 
 
од веѓите до меѓите 
од плачките до шегите 
до на ѕуницата преѓите 
 
мониста од звучен прав  
петлиња пред зори без страв  
на ѕвездите им готват жежок грав. 
 
Скопје, 11 март 2005.",СРЕДЕ
Ристо Лазаров,,Галичица,ЖОРНОУТРО,"ЖОРНОУТРО 
 
на стефан хаџи николов 
 
нога за нога 
се влечка по езерската шир  
утрото капнато од умор 
 
мијачите на улици  
потајум лизнуваат скрама  
од маглите на времето 
 
чекајќи го сликарот  
деспина тресе килими од ѕвезди  
и раздава розово роморење 
 
жена како жена: 
за секој случај чува троа сенка 
во зимбилот од пазар 
 
па ги покрива со бел чаршаф  
соништата на варџиите  
исполегнати на врелиот песок 
 
зад сртовите на брановите  
мониста од црвени крвни зрнца  
во моминскиот пејзаж на душата 

речиси дојден до самиот себе  
сликарот ја остава сликата да пее  
а ветрот и онака не може да се врзе.",СРЕДЕ
Ристо Лазаров,,Опир,ОДНОВО И ОДНОВО,"ОДНОВО И ОДНОВО 

одново и одново 
не се знае кој ќари а кој зијани 
во оваа игра на сѐ или ништо 
 
одново и одново  
се расфрламе со самоувереност  
а в раце стискаме карти што губат 
 
одново и одново 
се втурнуваме во вревата 
па молчешкум заминуваме од играта 
 
одново и одново  
клучалката за клуч си пека  
а картографот нов морепловец си чека 
 
одново и одново 
се плеткаме во влакна без јајца 
и со цимет ја посолуваме лизганицата на невиноста 
 
одново и одново 
камбаните ги повикуваат вљубените спанковци  
активно да учествуваат во промените на светот 
 
одново и одново 
ахил останува сам крај зелената чоја  
и им се чуди на умот на сите желки.",СРЕДЕ
Ристо Лазаров,,Галичица,ШКОЛКА,"ШКОЛКА 
 
од две сини езера 
една школка испливана на суво 
со усни залемени од љубов 
 
го одбива првиот бакнеж  
како што сур и суров облак  
ја одбива градобијната ракета 
 
знае дека по бакнеж бакнеж доаѓа  
и дека од бакнеж во бакнеж се влегува  
како во старите толкувања на пророштвата 
 
сетне на припек се отвора отмено  
и може да се шмука ту од лево ту од десно  
сосе звуците на сладострасното забрзување 
 
најсетне докрај се отвора  
и со свечен крик и папсана воздишка  
ја најавува обновата на тишината 
 
играјќи си постмодерен мајтап  
ми го расплетува елекот од детството  
и ме тера да шмукам повеќе вода од млеко 
 
се плаши повторно да се затвори 
да не експлодирам во неа 
баш кога ја соопштуваат временската прогноза.",СРЕДЕ
Ристо Лазаров,,Галичица,СТРАВ,"СТРАВ 
 
зад две врати 
голтам балончиња од воздишки со вкус  
на розе кармин 
 
зад две врати 
потајум преточувам во тебе нежност  
и ти ги гушкам немирните погледи 
 
зад две врати 
мигум ме опива оксиженот  
под лесното фустанче 
 
зад две врати 
се тетеравиш во мене 
како беспомошно кајче среде езеро 
 
зад две врати 
ја истресувам пред тебе лигавицата  
од најскришните џебови на душата 
 
зад две врати 
со пригушен огномет под папокот  
објавуваме дека нема љубов без љубовници 
 
зад две врати 
напати налетуваат неканети отворачи на врати  
и тогаш љубовта се претвора во страв.",СРЕДЕ
Ристо Лазаров,,Галичица,ОПИР,"ОПИР 
  
новиот нежен допир  
уште недојден  
го пречекуваш со опир 
 
го исклучуваш грамофонот  
пред да почне танцот на чувствата  
среде затворена уста 
 
се наглокуваш вода 
пред да се распали скриеното жарче 
во утробата на убавината 
 
ја оптегнуваш осаменоста  
на едно влакно меѓу две вреќи сол  
ем да сака ем да не сака да сака 
 
во омилената маица со деколте  
ги стуткуваш старите лепливи бакнежи  
и попусто отворените школки. 
 
ете си црна маслинка  
ѓаволесто разлизгана  
пред стрвниот налет на вилушката 
 
пак се клештиш на дождот  
и молчешкум ми заминуваш од прегратката  
како последен збор од прочитана книга. 
директно на девствените острови.",СРЕДЕ
Ристо Лазаров,,Галичица,ПОТЕМ,"ПОТЕМ 
 
ако ти се иска и ќе ти стиска 
што ако слаткарите не јаделе слатки 
кога жедта на само кладенец не се гаси 
 
потем меракот ти спотнува на врв игра  
под големата стрелка на часовникот  
која никако да си го најде своето време 
 
потем зобиш врана коња  
и од мед медосана уста на уста  
им даваш нов здив на клапнатите ѕвезди 
 
потем си мислиш дека навистина леташ  
а она што ти тече низ тесните хулахопки  
е весела здравица пред шеќердисување 
 
потем покајница на речното дно  
или веселница на планинскиот врв  
растоварена си од троа багаж во срцето 
 
попотем со резниња лимон и ментол бонбони  
го разбркуваш здивот на есенската скапаница  
од под вода изронуваш на другиот брег на љубовта 
 
а таму уште од прапостанокот се знае  
- она што останува од една жена  
е песната стокмена од некој поднапиен поет.",СРЕДЕ
Ристо Лазаров,,Галичица,СЕКОГАШ,"СЕКОГАШ 
 
секогаш 
кога ќе те видам  
зацапувам во пролетни потоци 
 
секогаш 
кога ќе те допрам  
ме здожежува моќта на ѕвездите 
 
секогаш  
кога ќе те галам 
ме крепат звуци од стара виолина  
 
секогаш 
кога ќе те бакнам 
си наоѓам капка роса за изгор цвеќе  
 
секогаш 
кога ќе те сетам во мене  
споулавувам од свежи соништа 
 
секогаш 
кога ќе си заминеш 
ми оставаш под перница насмевка од арлекин  
 
секогаш 
кога ќе те сонам потем 
се давам во пена од непознато потекло.",СРЕДЕ
Ристо Лазаров,,Галичица,ПОБЕРКА,"ПОБЕРКА 
 
уште не завршила бербата  
и уште ми тежи душата од наслада  
а мене ми се ита на поберка 
 
обраното кога се доберува  
небото е само навидум празно  
и ветрот е само навидум безимен 
 
и од добраното има да се доберува  
и тогаш реки ми се цедат во сонот  
и улави птици ми гракаат во мислата 
 
а и необраното 
на дланка сака да му слета птица  
како што морето за секое изворче си пека 
 
пред секоја поберка 
ноќта им прави мегдан на ѕвездите 
до мегданот росна роса и слатко од смокви 
 
ако нема поберка 
стежнува лушпето на осаменоста 
и се тркала кон нодножјето на среќата 
 
кога да се враќам од поберка  
во едната рака го држам сонцето  
а во другата замаглен празен бокал.",СРЕДЕ
Ристо Лазаров,,Бајрес,ГРОБИШТАТА РЕКОЛЕТА,"ГРОБИШТАТА РЕКОЛЕТА  
 
тука од под мермерните плочи  
искрат прекорни погледи  
со притаен мирис на босилек 
 
тука од стари гревови 
се ткаат нови бајраци на тишината 
и се креваат студени ѕидови на заборавот 
 
тука самотијата се создава  
од пластови вистинска историја  
и вистинска стаписаност од стварноста 
 
тука веќе одамна не се во мода  
никакви оди и реквиеми  
и никакви саеми на погребна опрема 
 
тука времето севезден се врти на другата страна  
претскажувачите на иднината стануваат питачи  
и никој не ги чести пиво музикантите пред порти 
 
тука мртвите колку се подамнешни  
толку погорделиви стануваат галиба  
отшто немаат живи душмани 
 
тука мртвите се вистински мртви  
и никако да си припомнат кој тоа беше рекол  
дека убавината на глетката лежи во нејзината тага.",СРЕДЕ
Ристо Лазаров,,Бајрес,САНТЕЛМО,"САНТЕЛМО 
 
во сан телмо 
историјата има веѓи чатмалии  
и саде им намигнува на пресностасаните 
 
во сан телмо 
најачик се гледа дека ако нема добри ветрови  
пајажина би го премрежила небото 
 
во сан телмо 
бели мачки ви го попречуваат патот  
и ве честат негувана опуштеност и безгрижа 
 
во сан телмо 
песни се тркалаат по калдрмите  
песнопојци ви потскокнуваат во душата 
 
во сан телмо 
дење нема кусок од сонца во насмевките  
а ноќум секој може да го довтаса врвот на танцот 
 
во сан телмо 
 
под фустанот на секоја танчарка 
се крие страв од нови сиромаштва и порази 
 
во сан телмо 
гулаб се перчи на рамото на детулето со армоника  
чиишто звуци се слеваат во неговите тажни очиња.",СРЕДЕ
Ристо Лазаров,,Бајрес,ПУЕРТО МАДЕРО,"ПУЕРТО МАДЕРО  
 
ќе да е во право веселникот пајадор 
дека баш тука живот се живее 
штом мнозина без престан се штипкаат за образите 
 
и ќе да се во право фалбаџиите од сите земји  
дека тоа што се случило воопшто не се случило  
ако не разберат макар комшиите и нивните комшии 
 
полни раце стари приказни и нови наслади  
полни очи згодни нозе и расцутени шеќерчиња  
празни сиести во темнината на новите времиња 
 
под мостот олицетворение на женската радост  
едно морско краставиче за евтини пари нуди  
часови по долго пловење и длабинско скиселување 
 
многу минато е вкотвено во реката  
и многу молчење има во древните едреници  
кои не се членови на обединетите заборавачи 
 
затворена е изложбата на древните гревови  
испокинати се сите едра на сеќавањата  
а катарките без знамиња се како жени без цицки 

малку погоре е споменикот на хероите од малдивите 
кои љубезно не молат да ги преповториме уроците 
по географија 
и да им објасниме како може да е туѓо 
тоа што ти е во дворот.",СРЕДЕ
Ристо Лазаров,,Бајрес,КАМИНИТО,"КАМИНИТО 
 
каминито, каминито  
на лика шар-шаренито  
по душа плам-пламенито 
 
каминито, каминито  
за суво грло троа мохито 
наште срце асадо-асадито 
 
каминито, каминнто  
за мераци место снито  
и за ѕвезди танговито 
 
каминито, каминито  
вино рујно бокалито  
бока бока грловито 
 
каминито, каминито  
од стари аздиси очајнито  
за нови тајни пристанито 
 
каминито, каминито  
палма ниша волшебнито  
срце чука бајреснито 
 
каминито, каминито 
мечти црта мечти бои хуанито 
мечти да ти скокале вистинито.",СРЕДЕ
Ристо Лазаров,,Бајрес,АВЕНИЈА КОРИЕНТАС,"АВЕНИЈА КОРИЕНТАС 

на авенијата кориентас 
никој никогаш не застанува 
и сите се прашуваат каде да се оди оттука 
 
вечно трае орото на несониците од сите земји  
испрекинато со сирени на брзи помоши и противпожарни  
и никој не успеал да види кога ноќта преоѓа во утро 
 
новопечени вреваџии нудат бајати сендвичи  
цедат тазе портокали и троа капки живот  
а за бонус следува влезница за посреќната иднина 
 
авенијата го знае наизуст секој трепет на градот  
и секоја дупка наталожена со разни времиња  
бидејќи без темница од дупките нема ни светлина 
 
а без светлина нема ни сенки за спотнатите цвеќиња  
и за соништата на љубовните страдалници  
натежнати од заборавени и пресушени гревови 
 
на крстосницата со супаќа построени зборови  
чекаат зелено светло на пешачкиот премин  
да поминат како штрумфови од онаа страна на времето 
 
од оваа страна на времето е книжарницата 
во која борхес тврдоглаво му објаснува на орхан памук 
дека грамадната светлина секогаш е безимена.",СРЕДЕ
Ристо Лазаров,,Бајрес,КАФЕ ТОРТОНИ,"КАФЕ ТОРТОНИ 
 
кој не бил во тортони  
не бил ни во буенос аирес  
и ќе си умре со трезни очи 
 
кој не бил во тортони 
нема да ја разбере радоста на алберт ајнштајн  
по победата на првенството во домино 
 
кој не бил во тортони 
нема да види како фредерико гарсија лорка  
нежно танцува на прстите на рубинштајн 
 
кој не бил во тортони 
никогаш нема да сети како од жешкото кафе  
севезден испаруваат стави на убави жени 
 
кој не бил во тортони 
никогаш нема да вкуси остатоци од песните  
што борхес нечујно ги пее на увце 
 
кој не бил во тортони 
којзнае дали некогаш ќе ја открие тајната 
на кандираните бакнежи и на саќето мед во соништата 
 
кој пак бил во тортони 
уште пред да му ја донесат сметката 
станал алергичен на чај од исушени љубовни корени.",СРЕДЕ
Ристо Лазаров,,Бајрес,СРЕБРЕНАТА РЕКА,"СРЕБРЕНАТА РЕКА 
 
сребрена светлина излегува  
од рудниците на времето  
онаму горе на сиера дел плата 
 
сребрени рамки  
ги красат сликите на градот  
што секој си ги носи во срцето 
 
сребрени мостови 
од темнината кон светлината 
и од молкот кон звукот на бандонеонот 
 
сребрено ѕвонче 
ги оживува спомените на битките  
под развеаните воени бајраци 
 
сребрени катамарани  
разнесуваат животна радост  
низ оазата на тивкоста 
 
сребрени насмевки  
и ронки од првите љубови 
им даруваат делфините на оперираните од катаракта  
 
сребрени заблуди 
се поткреваат во мислите на вљубените  
и до недоглед ги брануваат овие води.",СРЕДЕ
Ристо Лазаров,,Аргетинци,МАЦЕДОНИО ФЕРНАНДЕЗ,"МАЦЕДОНИО ФЕРНАНДЕЗ 
  
измолкнати од јамката на времето 
мислите ден денес поткреваат розе бури 
и меѓу кориците на книгите ги чуваат паднатите воини 
 
од распенетите мечти 
првин се удираат темелите на татковината 
па отпосле се прават одаи за отпочин на соништата 
 
кога од секаде притиска магла и слана  
и кога од порази и сиромаштија ќе запре времето  
време е за ура и за фрлање на сребрените часовници 
 
пред сламените колиби среде пампасите 
при смената на стражите 
се шепоти само во идно несвршено време 
 
но некој и да сака не може да заборави  
дека минатото ги разубавува сните на децата  
и ги варди од уроци од кои се мочка во кревет 
 
лека полека сите научија 
дека на веков не постои толку скромна пролет 
што да не се гордее од топењето на снегот 
 
а и оние кои без заштита со векови извикуваа 
македонија на македонците 
веќе знаат од трошки да прават сребрени грутки.",СРЕДЕ
Ристо Лазаров,,Аргетинци,ЕВИТА,"ЕВИТА  
 
ветриштата од западните пампаси  
ја вгнездија во соништата на сиромасите  
со боринка да си ја бараат изгубената надеж 
 
добрите ветрови на буенос аирес  
ја однесоа уште подлабоко во милиони срца  
и ден денес и го негуваат росниот ореол 
 
цел народ три дни ако плаче 
мнозина ќе помислат дека од полињата од гревови 
директно се оди во посреќен свет горе на небото 
 
а обесолзените и онака никогаш нема да одгатнат  
што мисли телето кога ќе се најде очи в очи со гаучото  
и како од љубов и амбиција се прави дробилка 
на времето 
 
дамата на надежта простира розова тишина на балконот  
и молкум го повикува ветрот најнакрај да пропее  
и да ја стутка историјата под една војничка шапка 
 
сите застануваат пред нејзината вкочанета пируета  
да си ги освежат сеќавањата и конечно да се уверат  
дека секоја љубов неизоставно содржи и разделба 

под националната библиотека во буенос аирес  
евита и папата јован павле втори сега се бронзени соседи 
којзнае дали напати се прашуваат кој од нив е 
поголем светец?",СРЕДЕ
Ристо Лазаров,,Аргетинци,ГАРДЕЛ,"ГАРДЕЛ 
 
а зина уста 
а птици ќе си ги распавтаат страстите  
и жените ќе испостанат за потем да легнат 
 
во секоја нота се крие лично господ бог  
во секој чекор се слушаат боите на надежта  
во секој поглед секој сам си се препознава 
 
секи ден бандонеонот се полни со нови волшепства  
сека ноќ ѕвездите збрлавуваат во прегратките на 
новите тајни 
секое утро дебелата мува упорно брмчи дека е доцна 
за каење 
 
mi Buenos aires guerido 
стамен вардач на облацнте набабрени од тага  
недостижна поткрепа на гласниците на љубовта 
 
на ел тенбросо с# уште се вкрстуваат  
едночудо несторени гревови  
и триж повеќе лелекања на изневерени мажи 
 
на ла чачарира најубаво се слуша тишината  
и некако најлесно испаруваат воздишките  
од опушоците построени во почесна стража 

денес кај пазарот абасто во буенос аирес 
една ариза од книгите на маркес зјапа во авионите 
убедена дека дваесет години навистина не се ништо.",СРЕДЕ
Ристо Лазаров,,Аргетинци,БОРХЕС,"БОРХЕС 
 
за жал светот с# уште е стварен  
и поетот во антикварницата отспротива  
се уште е гринго крај домашното огниште 
 
личи на бога ама не доволно  
сладострасно е размешколен на олимп  
ама живее и страда само во зборовите 
 
се испружува во себе 
и ги кани ѕидарите на соништа 
на уште една прошетка низ вселената 
 
низ лупата замаглена од врелиот чај  
секое утро го сркнува истото прашање  
- да не сме сите ние веќе прочитана книга? 
 
некоја нова домаќинка се враќа од пазар 
во родната куќа во палермо 
со полни зимбили мечтаења за буенос аирес 
 
во тунелот на животот 
ич не е лесно напред да гледаш светлина 
а севезден да се движиш наназад 
 
а од клупата во паркот сан мартин  
секако најубаво се гледа  
струполувањето на земјината топка",СРЕДЕ
Ристо Лазаров,,Аргетинци,САБАТО,"САБАТО  
 
во сантос лагоресу законите на физиката сведочат  
дека времето и кога запира  
е супстанца од која се прават сите чудаци 
 
од долината на запреното време  
обесчедените мајки од мајскиот плоштад  
секој четврток слегуваат во утробата на пеколот 
 
секој човек пека по она што го нема 
и секоја душа си го бара телото 
како што секоја сегашност си ја бара вечноста 
 
секој кој си го бара правото на летање  
сака севезден да си ја најде и насоката  
и однапред да знае дека снегот паѓа за да се стопи 
 
од рѓосан јарбол се прави нов бастун 
за потпора на срцето проширено од толку убавини 
и за ишкање на мувосерките од најновите рок-мелодии 
 
верно не било лесно цел еден век да носиш на плеќи  
сѐ уште сека сабота да ги мамиш сните  
и со црна боја да сликаш бели планини 
 
најнакрај секогаш ќе се најде некој 
кому не му е јасно зошто е бела планината 
кога е темна темница и веќе одамна не осамнува",СРЕДЕ
Ристо Лазаров,,Аргетинци,РГЕРИЧ,"РГЕРИЧ 
  
музиката е скривалиште за птици  
и затоа галебите улаво танцуваат на небото  
и си го крепат здивот клун на клун 
 
и стварноста кога ќе исчезне  
како кондор на небесните височини  
задолжително се враќа во вид на ноти 
 
врз клавијатурите како во подвижни огледала  
севезден се топорат и потскокнуваат  
детски соништа со розови панделки 
 
по мермерните колонади се лизгаат нови звуци  
и ако заскитаат низ полињата на непознатите мисли  
најпосле сепак ќе се спастрат во рајот 
 
живите звуци на пијаното  
се лулеат и во најдалечните планини  
и нежно ги разбудуваат кокичињата 
 
при секој удир на која и да е бела дирка  
низ отворениот прозорец се враќа првата љубов  
сал збунето да го допре свечениот црн фустан 
 
колку звуци толку блесоци во очите  
и трижповеќе прашања за предците во реколета  
- навистина ли го сакате баш оној шопен? 

=================================================================",СРЕДЕ
