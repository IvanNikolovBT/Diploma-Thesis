Source: Окото на темниот
Author: Ефтим Клетников
Context: 
ОКОТО НА ТЕМНИОТ
И во својата трета збирка песни Ефтим Клетников го продолжува своето
пеење  полно  со  пантеистички  восхит  пред  тајните  сродности  и  врски  што
владеат помеѓу човекот и природата, помеѓу подземните и надземните нешта,
помеѓу  бесконечно  ситните  појави  и  сеопфатниот  пулс  на  Космосот. Не
напразно овој поет кога го пишува зборот се употребува голема буква С: низ
светот, во сета негова разновидност, Клетников ја провлекува- црвената
нишка  на  единството.  Еден  астроном  со  фантазија,  Камиј  Фламарион,  има
одамна речено: „Универзумот е едно живо суштество". Клетников ги
наслушува во своите стихови пулсациите на овој голем организам, ги открива
меѓузависностите на неговигте оддалечени делови, ги препознава истите
закони во неговите различни пројавувања.
Макар што е во постојано нурнување по невидливите струења што течат
под надворешната кора на нештата, оваа поезија не се откажува од видливиот
свет.  Стиховите  на  овој  поет  се  преполни  со  пејзажи,  со  дрвја  во  цут,  со
градини што врзуваат плод, со долини во кои бликнуваат извори.
Но тие пејзажи не се само убав декор: низ нив, низ нивните минерални
пластови,  водени  жили,  растителни  корења  и  плодни  површини  постојано
тече,  се  одвива,  набабрува  и  расте  една  ту  скриена  ту  отворена  драма.  Тоа  е
драмата на годишните времиња, на вегеталниот циклус, на смената на
животот  м  смртта.  Позајмувајќи  ги своите  симболи  од  античките  митологии,
од  орфичките  мистерии,  од  христијанството,  овој  поет  зборува  за  вечната
драма на постоењето, но притоа не оди во метафизички рамнини на
апстрактното размислување, туку ги држи будни своите сетила за радостите и
изобилствата на надворешните сензации. Тој го чита митот не од книгите туку
од  летниот  плод,  од  шумската  сенка,  од  пченичното  зрно,  од  пролетниот
извор.
Оваа  поезија  има  слух  и  за  темите  и  за  своите  звуци  во  хорот  на
природните сили кој се гласи од длабините на Универзумот. Клетников има, и
во  оваа  збирка  како  и  во  поранешните  две,  химнични  стихови  за  светлината,
но исто така и понорни строфи за ужасната привлечност на темнината.
Постои  јасна  линија  во  оваа  поезија  која ја  поврзува  светлината  со  пролетта,
пролетта со плодот, плодот со продолжувањето. Но исто така внимателно око
лесно ќе ја извлече линијата која ја поврзува темнината со земјата, земјата со
смртта.  Меѓу  тие  две  линии  се  провлекува  третата:  линијата  на  модрото  врз
кое толку инсистира Клетников.
Модрото  е  всушност  негова  боја  за  вртоглавицата  пред  понорите  на
сонот, на ирационалното, вонземното, несознајното.
Во поезијата на Клетников се вкрстуваат, се проникнуваат взаемно и се
разгрануваат  големите  теми  на  романтизмот.  И  во  насловот  и  во  бројните
песни од збирката, стои окото на Темниот, немата закана на неговото
присуство.  Кој  е  Темниот?  Во  француската  средновековна  традиција Le  beau
tenebreux,  темниот  убавец  е  синоним  за  ѓаволот.  Далеку  од  фолклорната
традиција која својот страв од ирационалното го прикрива со шега, Клетников
е многу поблизок до онаа линија на европскиот романтизам која му пее химни
на Сатаната, Темниот во поезијата на Клетников е паднатиот ангел, познавач
на  вонземните  тајни,  заговорник на  мрачните  сили  кои  ги даваат  сознанијата
отаде разумот и геометризираната поделба на доброто и лошота. Низ
Темниот, низ неговото секаде присутно око, Клетников зборува за полноќната
страна на нештата, за хаосот и разурнувањето што демнат во јадрото на секој
космос, за поривите што потекнуваат од Темниот и пак се влеваат во
темнината, несознаени и несознајни.
Природата  на  оваа  поезија,  нејзиното  двојно  лице,  можеме  најдобро  да
го  почувствуваме  во  една  голема  тема  на  романтизмот:  во  темата  на  мртвата
сакана.  Кон  оваа  тема  поезијата  на  Клетников  приоѓа  повеќе  пати  и  можеби
токму  во  тие  мигови  ги  отстранува  своите  највисоки  резултати.  Песните  „Не
минувајте покрај гробовите на девојките", „Окото на Темниот го гледа
мртвото  девојче  на  воденичарот",  „Ноќна  свадба"  се  несомнено  остварувања
во  кои  мошне  возбудливо  се  спојуваат  архетипските  слики  извлечени  од
темнината  на  вековите  и  префинетиот  сензибилитет  на  доцниот  романтизам.
Тука,  во  тие  песни,  се  слеваат  во  едно и  тагата  поради  смртта  на  саканата  и
тајната привлечност на нејзиното мртво тело, се меша очајот поради загубата
и скриена верба во едно  поинакво  среќавање, се  допираат  молитвата за
поштеда од разделбата и додворувањето на смртта која одеднаш станува нова,
голема  љубавница.  Низ  телото  на  мртвата  сакана  стануваат  блиски  и  смртта,
темнината, исчезнувањето; оваа поезија така ја покажува неразделната
поврзаност на сите чувства, појави и настани во нејзиното сфаќање на
природата.
Оваа поезија е несомнено од оние што ја имаат својата темна тајна. Има
нешто  во  неа  што,  и  покрај  сите  напори  и  анализи,  останува  неодгатнато;  во
нејзиното средиште останува да пулсира едно скриено јадро коешто никогаш
нема да ѝ се отвори на светлината. А тоа е најсигурен знак дека е во прашање
една висока поезија.
ВЛАДА УРОШЕВИЌ
=================================================================
Additional_Context: јавач во полноќта
Song title:јавач во полноќта
Song:
ЈАВАЧ ВО ПОЛНОЌТА
1
Јуриш, ене, низ долината.
Ти сет си во рамнината.
Само рамената ти се уште
во ридовите кај виши, стројна,
гордата вршка на боровите
и вода една збивта во мрачнината.

И Ноќта, заедно со Тебе,
се носи низ ветровите,
над нашиот дом мине,
низ цутјето во градините.

Ко слана да се вести
Овошките лелекаат, се тресат,
и модер уплав татко ми го фаќа.
Во Негрево не спушта клепки никој;
и амбарите и гробовите
останаа со отворено око,
да не посее пепел врз нив
црната здравица на боговите.
=================================================================
Additional_Context: Јавач во полноќта
Song title:Јавач во полноќта - 2
Song:
2
Јуриш, ене, низ долината.
Ти сет си во рамнината.
Само рамената ти се уште
во ридовите кај блика цвеќе
и скока елен темнозелен
со згасната ѕвезда меѓу роговите.

Јуриш. Опитно и стреловито
навлегуваш во средиштето на Ноќта :
се двои Јатката под галопот,
со длабок глас се вести водата
и избива, се пени, шумот Потокот
полн страшна Ведрина во мракот.

Но ти стапнале на следа,
од Север густи сенки само ездат:
те храбри ли надежта на патот?
Над наметката ти ноќна ниту ѕвезда,
ни било каква светлинка да блесне:
зад девет гори Снежана држи
Сребрено Јаболко во скутот,
и само тоа фрла тенок лач над бездни.

Доцна доба. Јуриш, ене, стушен,
сè низ струјата на ветрот.
И клатното на саатот
во мојата соба, среде песните,
сосе едноличноста на ритмот цврст,
се раствора во Темно Време
па шуми, грми и се влева
во морињата зад свеста што се.

На местото од клатното
се светка сега Окото на Темниот:
Петел Црн му пее во зеницата
и прска Јатката на Полноќта.
Под затворената рамнотежа на стрелките
не се движи ни една лаѓа,
грозен сон ги притиснал просторите,
и нема Млада Месечина
да огрее над гробот на Девојчето
заборавен, пред времиња, зад горите.
=================================================================
Additional_Context: Јавач во полноќта
Song title:Јавач во полноќта - 3
Song:
3.
Јуриш, ене, низ долината.
Ти сет си во рамнината.
Само рамената ти се уште
во ридовите кај стебло едно,
ту стебло е, ту Невеста во тмајот,
цветен привид што ти плиска,
некаде зад свеста, од латиците и сјајот.

Пропаѓаат копитата во мракот.
Светкавицата што пламти под нив
фрла сјај на Прстенот од мртвите,
а блеска алем-камен
и под јазикот на змијата
што ни го чува од невреме
Љубовното Време и Бакнежот во него.

Светка. Но дел од светкавицата
се рони и во житата низ кои минеш;
ја жари ламбата во мрак-одајата
од ќерката на воденичарот.

(Тоа Ти ја гледаш Неа,
или Таа те вика скришум в ноќта,
со глас ко лилјан темносин —
не узна никој.
Струи морен мракот, струи,
но зрното, потпалено, зрее
и Ламјата што ја расчепила устата
се сели од нашето гладно време.)
=================================================================
Additional_Context: Јавач во полноќта
Song title:Јавач во полноќта - 4
Song:
4
Јуриш, ене, низ долината.
Ти сет си во рамнината.
Само рамената ти се уште
во ридовите кај Џин од глина
го крепи честарот за тлото,
а секој корен в срцето јадосано
му пуштил жила мракот да го срка.

Јуриш. Темна Птица пропејува,
ти слетува зад свеста
и паѓаат снеговите над шумите;
Студот пробива, напластува соспи
и меѓу редовите на мојата песна.

Јуриш. Над твојата глава мигум
блеснува и понекоја заледена ѕвезда;
замаглен, испловуваш ко Призрак:
или тоа само темната одежда
сјае по рабовите, сошиена од конец-зрак.

Јуриш. Од долго јавање
низ струјата на ветерот
и телото ти стана ветер.
Ќе успееш ли в зори, заедно со Сонцето,
да влезеш полн во Денот,
или ќе те демне уште долго.
Полноќта со лик на страшен ловец,
се додека не те зарие ко црна стрела
среде длабоката рана
на Ѕверката осветлена во пладнето?

=================================================================
Additional_Context: Јавач во полноќта
Song title:Јавач во полноќта - 5
Song:
5
Јуриш, ене, низ долината.
Ти сет си во рамнината.
само рамената ти се уште
во ридовите кај спомен еден
се притаил сред гроб во мракот
и избива, зад грб ти плиска Извор леден.
Јуриш. Те носи струјата на ветерот.
Се губиш, сосема исчезнуваш:
ни коњ, ни тело —
веќе си сал крик на просторот;
Самотна, Ѕверката рикнува во шумите,
излегува од нив
и ни влегува во сонот.

=================================================================
Additional_Context: окото на темниот
Song title:окото на темниот - 1 
Song:
ОКОТО НА ТЕМНИОТ
1
Таа ноќ луњата удираше
до дното на човековата осаменост
и опустоши сè, сè сруши, угаси сè.

Не ги дофати само градините
во кои посеаја љубовниците,
не ја напукна насмевката на Детето
изгреана во венчето на пупките,
не отвори црно вирје во зрното од житото
ставено под главата на Оние
што лежат спокојни на одерот
и не ја угасна
светилката на мајка ми во гробот.

Ликуваше Темниот, ликуваше са ноќ;
а пред зори,
од мракот на неговото јадосано срце
шумата се нахрани зеленило
и како лебед искокна Денот
во небесата модросини.
=================================================================
Additional_Context: окото на темниот
Song title:окото на темниот - 2 
Song:
2
Грмеше сјајот.
Но окото на Темниот не заспа.
Сè уште избиваше од тмајот,
онаму кај што се беше јавил Изворот,
на работ меѓу честарот и овошките.
Љубоморно го гледаше
закопаното тело на Невестата.
Но и тоа му бегаше:
ту низ водата,
ту низ соковите, под кората.
Блеснуваше во цутјето на крошните.

Грмеше сјајот,
и на Оние што се причестуваа, тој миг,
заборавени на малтерот во црквите,
почнуваше да им пупи повторно
миртата посреде челото,
од Виното што им го подаде Светлиот
како прослава на Раѓањето.
=================================================================
Additional_Context: окото на темниот
Song title:ОКОТО НА ТЕМНИОТ ГИ ИЗВИДЕ И ГРОБОВИТЕ
Song:
Окото на Темниот ги извиде сите светлини.
Секаде остави црна пукнатина во нив.
Ја подотвори и вратата на гробовите,
но таму на мртвите, од ништо друго,
а од Ѕвездата што ги испрати до под снеговите
им блескаше нежното пламенче во кандилото.

Ѕиркаше, са ноќ ѕиркаше Темниот
низ подотворената врата на гробовите
и премале пред храброста на зракот
што ја крепеше тешката планина на ноќта.
Од некое соѕвездие пробиваше ветер,
но ништо не се измени сред мракот длабок:

Спокојни беа лицата на мртвите,
полни со ружи од нестварни бавчи.
Плискаше пламенчето во темнината,
и заспа, близу него, Детето во лулката,
а мајката замина по нова рожба
да ја потсили, пред зори, Светлината.


=================================================================
Additional_Context: окото на темниот - ДЕТЕТО И ОКОТО НА ТЕМНИОТ
-На Гане Тодоровски
Song title:ДЕТЕТО И ОКОТО НА ТЕМНИОТ - 1
Song:
ДЕТЕТО И ОКОТО НА ТЕМНИОТ
На Гане Тодоровски
1
Спие. Бакнежот е езерце на радоста.
Да знаеше за процепот посреде морињата,
што ги голта заедно пливачите сосе храброста,
не ќе истрчаше од својот јужен засолн;

Ќе беше само скришно изворче на Зракот,
што дотечува во цутјето од кое, првин,
зачна Нејзината девствена утроба.
Дури потоа се настрви и Мракот.

Но, пред да го здогледа Човекот кај страда,
ја виде, може, Неа: со венче и со Прстен,
чиста и шумна како семка што отворила врата
пред плодната машкост на пролетниот ветер.
=================================================================
Additional_Context: окото на темниот 
Song title:ДЕТЕТО И ОКОТО НА ТЕМНИОТ - 2
Song:
2
И веќе имаше пукнатина во Бакнежот.
Водата бувна кон детското лице.
Никој не виде што изнесе Длабочината;
но сè го забележа мигот. Расцуте Овошката.
Како ластарот, полн сенки, што ја префаќа
светлината, така Детето се креваше во снагата
на Момчето. Но, не го виде Темниот како, за себе,
ја води Невестата низ шумите на тагата.
Ѕвездите гаснеа. Тој пееше со глас на тмајот.
Во гласот темно збивтаа громовите,
и молњата што паѓаше врз Градините на Рајот
го хранеше сал црвот во Јаболкото.

=================================================================
Additional_Context: окото на темниот 
Song title:ДЕТЕТО И ОКОТО НА ТЕМНИОТ - 3
Song:
3
Разгрануваа, ранети, и дрвјата и сонот.
Листаше ноќта во јатката на Светлото;
но, Тој и Таа го принесоа на пладне
овошјето на својата досудена гозба.

Под кората на плодовите — самрачното око.
Невнимателно, Пладнето се весели од сјајот.
Но, ликува Темниот таму кај што грми Празникот;
И овошјето и чиниите му се до самите усни.

Сал Детето се јавува повторно низ Зракот.
Има Ѕвезда и Коњ од Сонце. Бега, сјае
пред мрачното око. Но онаму кај трча, Боже,
расте Темното, од ништо друго, а од Судбината
што зјае
=================================================================
Additional_Context: окото на темниот 
Song title:НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 1
Song:
1
Не минувајте покрај гробовите
на девојките, никогаш Прстен
што не ставија на раката:
Длабока вода ќе ви пробие во сонот
и нема да ви каже, смајна,
ниту низ колку темни одаи поминала,
ниту што видела во нив, ноќта,
ни дали се ослободила,
или само ја изнела тежината,
та блика болно бистра в зори
и бучи страшно ведро под планината.
=================================================================
Additional_Context: окото на темниот 
Song title: НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 2
Song:
2
Не минувајте покрај гробовите
на девојките, никогаш Прстен
што не ставија на раката.

Од рана пролет, кога копнат снеговите,
ним им се покажува лицето
во модрото дно на вировите.
Тогаш ги напушта студот,
се рони жар од незнајни ѕвезди
и бокал неиспиено свадбено вино
им се, распенети, гробовите.

Бокал неиспиено свадбено вино;
Ним, пак, усните им се само наднесени:
и од занесот ли, пијалакот ли пламнува,
некоја бескрајна тајна ги поткрева
кон излезот покажан во мракот
низ кого повторно минува Сè што било;
Сè се потсетува одново на мигот,
напупува мртвото лице,
среде зеленилото вивнуваат овошките.

(Ох, црна таго ле! Блеска сонцето
и трупа везден соспи мирисот
по рабовите од нашите подзасушени усни,
кои повторно почнуваат да листаат.)
=================================================================
Additional_Context: окото на темниот 
Song title:НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 3
Song:
3

Вика, модер, гласот на девојките.
Од негде, престорен во ветер,
се јавува, пред вечер, Љубениот:
шуми са ноќ меѓу стеблата.
Никој не слушна ништо, ни како рече,
но пред зори се отвораат пупките:
од цутје трудни веат крошните.

Плодовите се јавуваат пред есен.
Гледаме, нашето детско лице
им легнало под кората и спие сино,
како вода стишана се блеска,
од чија прозрачност се храни са пролет и лето
листот на темнозелената леска.
=================================================================
Additional_Context: окото на темниот 
Song title:НЕ МИНУВАЈТЕ ПОКРАЈ ГРОБОВИТЕ НА ДЕВОЈКИТЕ - 4
Song:
4
Не минувајте покрај гробовите
на девојките, никогаш Прстен
што не ставија на раката:

Мракот, престорен во Шумски Крал,
исшетан среде најсветлата точка од денот,
ќе ви ја обрсти насмевката околу усните,
и така ноќен, ноќе, со темен бакнеж

ќе го храни јадосаното срце
на љубовниците облечени во црно;
но нема кај нив да процвета,
а ќе фрли цутје гранката,
во скриен засек сред темните шуми.
=================================================================
Additional_Context: окото на темниот 
Song title:ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 1
Song:
1.

Окото на Темниот го гледа, успано,
мртвото девојче на воденичарот.
Тоа спие во темелите на воденицата.
Скришна една ѕвезда далеку се сјае.
Таа знае, лицето го памети;
но Темниот ја преточува темнината,
постојано како каменот што трае,
и варди да не капне ниту капка лач
во сонот морен што го љуби;

Темно море му го намовнува бакнежот.
Но сал со окото го милува девојчето.
Тоа, пак, на замин, ги оставило усните
да дозреваат, под светлина, во житата:

(Ќе има осветлена храна и за Оние,
кои ќе се родат среде луњата на ноќта,
во празни домови и ненадгледани од бога.)
=================================================================
Additional_Context: окото на темниот 
Song title:ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 2
Song:
2.
Окото на Темниот го заградило
сонот на девојчето со црно цвеќе.
Воденичарот го пуштил како ѕвезда Деница
гласот во мрачнината. Светка болката.
Лелекаат со зрачен глас и каменот и водата.

И воденицата, од жал, го оставила житото,
па мракот, са ноќ, сал во светлина го меле:
напира, бистра, жилата на Изворот и шуми,
пее во темниот корен на соѕвездијата;

Но девојчето, неразбрано, спие во црнината
од заљубената зеница на Темниот,
над чија наразена длабочина, понекогаш,
блеснува сал крошната на месечината.

Сал тогаш воденичарот девојчето го гледа:
Темниот му бере јаболки од сребро.
Тоа станува, ги зема долу ситата и сее.
Меси леб за мртвите. Но, наеднаш, брашното
е снег
што почнува над воденичарот да вее
=================================================================
Additional_Context: окото на темниот 
Song title:ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 3
Song:
3
Темниот му бере јаболки од сребро.
Но девојчето е мртво. Молчи смајно.
Само усните во житата, ене пламтат,
му дозреваат и пукаат под сонцето,
оставени во мигот кога, одвај,
зад свеста сал Свршеникот се вестеше.

Прозрачен, Тој тогаш немаше
ни цврсто лице, ниту облик:
не дрво силно што го нишаат ветровите,
а ветер што се вообличува во дрво.
Беше отсјај само, водена гранка,
идна јатка на плодовите.

=================================================================
Additional_Context: окото на темниот 
Song title:ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 4
Song:
4
Ни Свршеникот не ја виде Неа,
но самотен, ќе се присети по времиња.
Знакот сам ќе пламне, ќе се јави:
ќе ѝ го препознае бакнежот во житата
и ќе ја здогледа како жена
во зрната, налактена на плодноста:

Ќе го оврше житото во сонот
и ќе го испече лебот на нагореното срце.
Потоа ќе посака нешто да им каже на корењата.
Испружен во тмајот нема да се разбуди:
ке ги размени говорот и телото
за нежната тајна на семињата.
=================================================================
Additional_Context: окото на темниот 
Song title:ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 5
Song:

5

Столетија ќе слетаат врз лицето
на Ангелот во Македонските цркви.
Зад клепките на смртта, од север,
ќе задува. Снег ќе завее над горите.
Од покривот, ќе слегне студот во темелите.
Но лебот, негибнат, ќе остане.

Оние што ќе пристигнат, премрзнати,
во гладното време на сеприсутната зима,
ќе го вкусат, богато ќе се нахранат,
а потоа, оснажени, ќе најдат пат во мракот
и ќе ја приготват обновата на Пролетта:
Славењето ќе им даде насока кон Зракот.

=================================================================
Additional_Context: окото на темниот 
Song title:ОКОТО НА ТЕМНИОТ ГО ГЛЕДА МРТВОТО ДЕВОЈЧЕ НА ВОДЕНИЧАРОТ - 6
Song:
6
Секое дрво ќе си ја познае семката;
ќе плисне цутјето и над гробовите,
разлистени ќе слезат ѕвездите во водите.
Но, знаат како го преобразува Ружата тмајот
и Двајцата со вечна детска лика што се, долу,
и нема да прашаат кај, тоа, грмнал сјајот.

Ги теши Темниот со стеблото месечево.
Им носи јаболки од сребро —
и додека ги бере, понекоја од нив
се сронува и паѓа чудно сина,
врз нашите усни што ги пали пламен жив.. .
Или тоа, само, миговите сини, сино минат?


=================================================================
Additional_Context: окото на темниот 
Song title: ОКОТО НА ТЕМНИОТ И ЉУБОВНИЦИТЕ - 1  - Слика во пролетната слика
Song:
ОКОТО НА ТЕМНИОТ И ЉУБОВНИЦИТЕ
(триптихон)
1
Слика во пролетната слика

На небото некој пали оган:
над шумите престанува да вее.
Лилјан ги допирнува снеговите:
бликнуваат низ зеленилото потоците.
Од сјај и пена сè е.

Се љубиме. Бакнежот ни е полн со вода.
По везден креваме воденици
за житото од нашиот непостојан Восхит;
чудесно лесен ни се чини каменот,
и не чувствуваме како ни ја притиска
Сенката што си ја заѕидуваме во темелот.

Грми над нас здравицата на Боговите;
Ведрината спуштила ѕвоно и во семето
еднаш што го однело невремето;
ластарот избива посреде гробовите.

(И светците на ѕидот, збиени во олтарот,
не издржаа пред Чудото на Вознесот.
Го отвориле гласот како презреан плод и пеат,
Големо Дрво им расне во молитвата;

Темните вокали се двојат, паѓаат во темелите
и секаат, заискруваат во каменот што трае,
а светлиот дел на песната, расшумен,
го крева покривот, и кубето во небото се сјае.)
=================================================================
Additional_Context: окото на темниот 
Song title: ОКОТО НА ТЕМНИОТ И ЉУБОВНИЦИТЕ - 2 - Меѓуслика
Song:
Меѓуслика

Секое цветче пламна, засветка како жарче.
Ружата ни се наполни со озон и со молњи.
Но прегрме Пролетта над доловите,
и дрвјата, откако му дадоа тек на занесот,
ги згуснаа сенките во вировите.

И Летото и Есента, потоа,
целосно ги опфати единствено
беспрекорното око на Градинарот,
кој ги заклучи во амбарот плодовите
и легна да самува во Присојот
од Сјајот што го собрал.

(Но остана во срцето претежнато,
од поток-лед и лад што дува
да му листа, зелен, скришно Осојот.)
=================================================================
Additional_Context: окото на темниот 
Song title: ОКОТО НА ТЕМНИОТ И ЉУБОВНИЦИТЕ - 3 - Отсутна слика
Song:
3
Отсутна слика

После столетија пак вее.
Зад нашата свест зинале просторите
и снег ги трупа, напластува горите.
Она лице што беше наше, сега не е.

Трепнуваме. Каков страшен Бог не сони?
Сјајната линија на Восхитот напукнала,
и нам стапката повторно ни се рони
во сеприсутното средиште на Зимата.

Ледена санта ни го приковала челото.
Сега сме сами; сосема спокојно
ќе ги сочека водите телото,
и сè што ќе се препознае во него;

Сосема спокојно ќе се нахраниме
со студ и смрзнат мрак,
за да може да ја издржи Светлината
модрото стебло на нашата воздишка
Идната Пролет, кога ќе избие
посреде Окото на Темниот,
на усните од Обновените Љубовници.

=================================================================
Additional_Context: ноќни свршеници 
Song title:НОЌНИ СВРШЕНИЦИ
Song:
НОЌНИ СВРШЕНИЦИ

Са ноќ, ту низ соѕвездијата се провираат
ту од другата страна на горите,
низ Изворот, во темна одаја слегуваат.
Ги оставаат Бакнежот и Прстенот да самуваат.

Потоа излегуваат. Прегратката им е полна
пепел.

Но, глеј, кај предел еден вжарен пламти.
Цвеќето помодрува. Од мракот се двои зората
и слегува руменилото меѓу овошките.

Нив веќе ги нема, ни во тмајот, ни во сонот.
Заминале. Само Детето го заборавиле.
Пред Него исшетала Ѕвезда Деница;
му го бакнува челото и гасне,
а на местото од Бакнежот,
место Момче, Дрво почнува да расте.


=================================================================
Additional_Context: ноќни свршеници
Song title:ТЕМНА ЦРКВА
Song:
ТЕМНА ЦРКВА

В шуми темни
темна црква.

Ангелот што го прави таму
в светла руба
и во лице чисто,
в полноќ кога
птица кукавица
в шумски води
спушта тешка песна.

Смирен тој
на малтерот се зрачи.

Знае:
Таа што го љуби,
темна,
и од овој лач ќе зачне.

=================================================================
Additional_Context: ноќни свршеници - На Јордан Плевнеш
Song title:ДОЛОТ 
Song:
ДОЛОТ

На Јордан Плевнеш

Блеска, светка чудно сè во Долот;
шибјаците точат плам и бои:
рој жбунови ситно цвеќе. Чист е болот:
очиња и раченца на мртво Дете.
Од под земи везден гласот детски вика:
жолто, модро, сино венче плете.
Ниту мајка бара, ниту татко. Само блика
Заборавот и грми, ѕвони во светлината.

. . .  А потаму, од лилјани сè жбунови,
од капини, од диви ружи. Цвета виделината:
тоа момчињата што заспале, пред векови,
од под ридојте им дале насока на водите,
го кренале Бакнежот над глината;
но дали знаат чие срце лечат
и кој ја бакнува Прозрачноста, кога
исто цвеќе и на Долот и на Одерот е печат.

Младици и стебла сè од диви круши,
цреши, сливи, јаболкници, оскоруши,
вишат; од цутјето само греат:
им шета насмевка на Невеста под кората.
Сказната е: бил заљубен во Неа
Духот Шумски, ама смртта му ја зела;
Тој во жалта пуштил корен, станал стебло,
разлистил во оној даб. Таа ела

е што шуми. Грее чудно сè во Долот.
Цутјето ги прави плавни столетијата.
Од небо слегуваат и песната и болот:
во малото птичје срце — грозд на соѕвездијата,
стежнала вселената. Пилето ја свалило
тежината
на крошните врз гранка лесна.
Од каде носи порака, што вели за Ведрината:
колку сјај, а колку мрак во модрата му песна?

=================================================================
Additional_Context: ноќни свршеници  
Song title: СКАЗНА ВО ДВЕ СЛИКИ - 1  - Зимска слика
Song:
1
Зимска слика

Вее без престан над просторите.
Ги стегнал студот соѕвездијата.
Снег паѓа и во срцето на Бога,
а ветер нема само во гробовите.

Во руба зрачна, под соспи цвеќе,
Снежана спие во Снежните Гори.
Кралот Шумски & нуди Јаболко и Вино,
но Таа пие од чашата на смртта.

Откако, по години, ја бакна зимски,
и на Свршеникот лицето му стана лед.
Вејавица му залегна во свеста
и сосе коњот исчезна во мракот.

Остана над бездните шумски
сал тенок лач од галопот срмен,
да ги обележува опасноста и патот;
но ниту некој оди, ниту доаѓа. Сал вее
=================================================================
Additional_Context: ноќни свршеници  
Song title: СКАЗНА ВО ДВЕ СЛИКИ - 1  - Пролетна слика
Song:
2
Пролетна слика

Премрзна срцето на Зимата.
Оној што пееше бело, сега пее модро.
Ведра музика го полни увото
на Снежана и на Свршеникот.

По столетија, напрснува ледот:
Шумскиот Крал за срцето се држи
и пропаѓа, раззеленет, во водите.
Од лилјан темносин се креваат небесата.

А што стана со Снежана и со Свршеникот?
Бог-расипник ги држел клучевите на сјајот.
Слегол под горите, под тмајот.
Лицето нејзино го отклучил.
Неговото-заборавил.

Таа истечува. Тој, корен е што избива.
Раснат морињата. Ништо не ја нарушува сликата,
Сал Некој, преобразен во стебло, на брегот,
чека Чудесната од пената да се роди.


=================================================================
Additional_Context: ноќни свршеници 
Song title:НАСТАН НА БРЕГОТ ОД МОРИЊАТА
Song:
НАСТАН НА БРЕГОТ ОД МОРИЊАТА

Чекајќи Коњаник од зраци да ги мине горите,
ние са зиме престојавме на брегот,
сè додека не засветка во дното од семињата
и Ружа чедна не ги потпали просторите.

Попусто. Бакнежот ни беше изеден од студот.
А, миг беше кога и зениците ни стануваа
модродлабоки. Чукаше силно жилата на изворите
под коренот на нашиот запустен Восхит.

И шибјакот, разблескан, фрлаше чудесни пупки.
Нечие сјајно лице избиваше посреде мракот.
Отворена, природата се полнеше со дарови,
но нам ни беше од празни раце пратен знакот.

Бевме бессилни како Градинарот болен:
Тој легнал до градините расчаталени од соковите,
а од неговото глинесто чело доаѓа да го теши,
сал бранче румена светлина на плодовите.

Грмеа морињата. Светци зад нив пееја химни.
Ние, пак, поднаведнати над водата темносина
гледавме како зрачи Сончево Дрво на дното
и како, Невеста — Риба, преобразената
Длабочина,

Се провира низ нашиот дамна исчезнат Прстен.
Се провира и молчи, а на Птицата, нејзината
сестра,

и` се полни до клунот песната од Празнината
и почнува да пее над нашите запустени домови.

=================================================================
Additional_Context: ноќни свршеници 
Song title:ДОЦНА ЕСЕН
Song:
ДОЦНА ЕСЕН
(наразено Огледало)

Само Градинарот и потокот во доловите
видоа Сè: најпрвин магли од цутје,
а потоа овошје со сјај што почнува да гние
и ѕвезди, од зрелина паднати во вировите.

Среде најгустата точка на мирисите,
во Огледалото дозрева Светото Дрво,
и Тие Двајцата под него. Берат плодови
Но и прстите и усните им темнеат пред гозбата.

Трае така глетката, тешка и чедна.
Потоа се руши; напукнува од дното до врвот,
во мигот кога меѓу Нивните пламнати усни
Зрелината, среде плодот, му дава место
      и на црвот.

Не е ли тоа, сепак, уште блен на мигот свечен
во кого Сè виде и Сè премолча окото на Бога
кое, откако исткаа Сè и наполни Сè,
зажарено од сјајот, празно пропаѓа во ветерот?

Пред Снегот што се јавува зад свеста
е сигурен уште Градинарот што набра —
и, можеби, и Оние на кои споменот на детството
им ја чува зад горите, полна, Месечи

=================================================================
Additional_Context: ноќни свршеници 
Song title:НОЌНА СВАДБА - 1 
Song:
НОЌНА СВАДБА
1

Невестата е плодна од Убавина.
Сок се полнат Неговите прсти.
И плодовите, самрачни, на гозбата
напрснуваат под пената и сјајот
Во отвореното дно од Семката
испловува, се ниша сликата на Рајот.

И мракот покажува пукнатина од ѕвезди.
Сè проблеснува. Само кон полноќта
Свирачите губат правец. Одненадеж
им расне вратот, пламнува во шибјак челото,
им пушта темен корен устата
таму кај ѝ стана земја Нејзе телото.

Ги држат волци инструментите.
Невестата трепнува, подотвора клепки,
но сеќава оти смртта & е мила:
& словат нешто скришно каменот и водата
додека ја љуби тмајот Убавината.
=================================================================
Additional_Context: ноќни свршеници 
Song title:НОЌНА СВАДБА - 2
Song:
2

Са ноќ листа млада фиданка во црните шуми.
Го гони са ноќ Кралот Шумски мракот од
зеницата
Гаснат свирките, лесно прскаат пупките,
но некаде на друга ѕвезда фрла стебло
Јаболкницата;
Расчаталено, пред зори, тоа замирисува над
потокот
што избива на местото од Свадбата,
но Некој почнува да дише длабоко под земјата,
и додека се љубиме, седнати до Изворот,
се рони нежно цутјето и паѓа
на нашите лица слегнати во водата.

=================================================================
Additional_Context: ноќни свршеници 
Song title:ПЕСНА ЗА ПРОЛЕТНИОТ ВЕТЕР
Song:
ПЕСНА ЗА ПРОЛЕТНИОТ ВЕТЕР
(еротска соната во светло и темно)

Тој модер и растворен маж
што се одлепи од водите,
низ ѕвездената пукнатина на ноќта,
во Денот влета заедно со зората
и допре Сè, и оплоди Сè.

Неловата раззеленета машкост
и карпите ги разлиста,
и ѕверките ги крена,
сосе Празникот што слави.
На просторот му даде женски склад и лика,
го исполни со музика што 'рти:
Девиците се стебло над изворите
размирисано и магливо од цутје,
а нам ни расте рог на челото

од долго огледување во вирот.
Само Неротките, облечени во црно,
поставија темно цвеќе на балконите
и останаа да чекаат до полноќ,
кога низ провевот на соѕвездијата,
убав и нежен како полна месечина,
друг Еднорог, оддалеку,
им влегува во Огледалото.

Но така полн, до врв во занесот,
Тој ја исшетал во длабочината на небото
својата Свршеница;
пали огнови, ја жари,
и од Неговиот плоден допир
само паѓа са ноќ полен над градините,
коишто заврзуваат и зреат,
но од нив никогаш не набраа Неротките.

=================================================================
Additional_Context: ноќни свршеници 
Song title: ПОСЛЕДНА НОЌ НА ЛЕТОТО Е - 1 
Song:
ПОСЛЕДНА НОЌ НА ЛЕТОТО Е
1

Последна ноќ на летото е.
Од сјајна пресила
цвеќето ја фрла бојата
до вршката на соѕвездијата —
и јадрее Густината.

Сè зрее нагло,
но дури пред зори,
сосема налактен на плодноста,
Бог ќе ги заобли цврсто
огнот и мирисите.
=================================================================
Additional_Context: ноќни свршеници 
Song title: ПОСЛЕДНА НОЌ НА ЛЕТОТО Е - 2
Song:
2
Последна ноќ на летото е.
И Орачот, и Житото, и Жената
сега, искачени во ридовите,
чувствуваат како, длабоко под нив,
земаат сигурен тек изворите
и како грмат водениците
 развеселени од жетвата што мина.
=================================================================
Additional_Context: ноќни свршеници 
Song title: ПОСЛЕДНА НОЌ НА ЛЕТОТО Е - 3
Song:
3
Последна ноќ на летото е.
Дури пред зори ќе се види
дека и водите и пејзажот бе
спрекорно се разбрале
во одразот што дозрева.

(Само Детето не ги разбра сосема
Оние што се прегрнаа
и заплака некаде на дното
од Зрелината што напрсна.)

=================================================================
Additional_Context: ноќни свршеници 
Song title: ПОСЛЕДНА НОЌ НА ЛЕТОТО Е - 4
Song:

Последна ноќ на летото е.
и лушпата на оревот,
во стеблаат над љубовниците,
ја намовнува цврстината, од ништо друго,
а од стравот, и од сјајот да ја заштити нежната
јатка од провевот на Бескрајот
=================================================================
Additional_Context: ноќни свршеници 
Song title:ПРИЧЕСТУВАЊЕ НА АПОСТОЛИТЕ
Song:
ПРИЧЕСТУВАЊЕ НА АПОСТОЛИТЕ
(Михаило и Еутихиј: фреска, Старо Нагоричане)
На Коста Балабанов

Добрата Песна и Виното си сличат;
се чека повторно да созрее
она што зреело, и потем, пак,
истото се преточува уште неколку пати
за одново да се вратат,
пречистени во талогот,
заедно Земјата и Сонцето
сосе ведриот труд на Виноградарот.

Затоа, Свеченоста што изби
од Песната и Виното
треба празнично да се почитува,
како што ја почитуваат Оние на малтерот,
застанати пред садот полн со Вино
како пред Чудо кое,
не дека не го знаеја,
но го славеа за да биде Чудо, иако,
додека се причестуваа со Крвта Божја,
ножот разлиста во бакнежот на Јуда.

=================================================================
Additional_Context: ноќни свршеници 
Song title:ЦВЕТНИЦИ - Оплакување (предслика)
Song:

Оплакување (предслика)
За Тажачките
и жетвата и вршидбата
ја поседуваат
сликата на Невремето.
Ја оплакуваат,
положена во гробот,
Светлината што се роди
и што зеде човечко лице.
. . . . . . . . . . . . . . . . . . . . .
 . . . . . . . . . .  . . . . . . . . . .
 . . . . . . . . . . . . . .. . . . . . .

=================================================================
Additional_Context: ноќни свршеници 
Song title:Цветници - Вознесување (знамение на сликата)
Song:
2
Вознесување (знамение на сликата)

Помина Зимата.
Сè зема прозрачен облик.
Горделива од цутје,
замириса крошна во Вселената.

Сè фати пат кон Восхитот.
И телото се крена кон Небесата.
Но, Празнината што остана,
таму каде што Тој ја победи земјата,
остана да зјае меѓу ѕвездите
и да го храни провев
ерцето на Човекот.


=================================================================
Additional_Context: ноќни свршеници 
Song title:БЛАГОВЕСТИ
Song:
БЛАГОВЕСТИ

Имаат некогаш полна точка
знаменијата и песната среде зимата на Вселената.
Жетвите ни оставиле црно класје,
но од неговото зрно разѕвездува
дрочна сликата на Привидот;

Седнати меѓу соѕвездијата и мракот
држиме ќуп со семе;
наслушнуваме како фаќа корен
плодниот гром на пролетта
и веруваме дека ќе запре
снежната вејавица зад свеста.

Во таков миг, повторно
се воспоставуваат редот и густината,
и паѓа светлина во раната на Човекот;

Некаде грмнуваат трубите:
металот ги бакнува небесата,
и шикнува Извор и во Песната,
на Веста што ја рече Ангелот,
полна семиња и цвеќе,
од чија тајна, од ништо друго,
зачна и Нејзината утроба,
и роди богато.

=================================================================
Additional_Context: детето плаче.ноќта е темна
Song title:ДЕТЕТО ПЛАЧЕ. НОЌТА Е ТЕМНА
Song:
ДЕТЕТО ПЛАЧЕ. НОЌТА Е ТЕМНА

На Атанас Вангелов

Детето плаче.
Ноќта е темна.
Петелот заборава на зората.

Ружата што отвора клепки
под соспите на снеговите,
не слуша ништо,
но чиста и сјајна
избива од лелекот.

Детето плаче.
Ноќта е темна.

Во ноќта — кубе од црква
и хор што го прави длабоко Небото,
каде што блеснало ѕвездено стебло
посреде Песната
и лицето на Детето.

=================================================================
Additional_Context: детето плаче.ноќта е темна
Song title:РАНА ПРОЛЕТ. ДЕТЕТО ГО НАСЛОНИЛО УВОТО НА ЦВЕЌЕТО ВО РИДОВИТЕ. 1.
Song:
РАНА ПРОЛЕТ. ДЕТЕТО ГО НАСЛОНИЛО
УВОТО НА ЦВЕЌЕТО ВО РИДОВИТЕ.

1
Рана Пролет.
Прска ситното цвеќе во ридовите.
Детето го наслонило увото на пупките
и слуша.
Нека го. Низ Него поминува
пролетната грмотевица што го објавува
од мракот кон светлината,
чистиот правец на Јатото
=================================================================
Additional_Context: детето плаче.ноќта е темна
Song title:РАНА ПРОЛЕТ. ДЕТЕТО ГО НАСЛОНИЛО УВОТО НА ЦВЕЌЕТО ВО РИДОВИТЕ. 2.
Song:

2
Рана Пролет.
Прска ситното цвеќе во ридовите.
Детето го наслонило увото на пупките
и слуша;
(блеснува Изворот
посреде раззеленетите усни на мртвите.)

Слуша. Струи музиката:
тоа што зачнува во насмевката
на Онаа што ќе ја избере,
е Семка што сокрива цветно стебло
кое, заскитано во шумите,
од сенки сал и од проблесоци се храни
=================================================================
Additional_Context: ноќни свршеници 
:РАНА ПРОЛЕТ. ДЕТЕТО ГО НАСЛОНИЛО УВОТО НА ЦВЕЌЕТО ВО РИДОВИТЕ. 3.
Song:
3

Рана Пролет.
Прска ситното цвеќе во ридовите.
Детето го наслонило увото на пупките
и слуша.

Слуша. Звуците се двојат:
таму е — Темното,
ваму — Светлото.
Една е жилата на Нежното
што избива посреде длабочините,
но фрла Поток
од двете страни на Планината.
И ние, на две ја делиме Тежината.

=================================================================
Additional_Context: ноќни свршеници 
Song title:ПРОЛЕТ. БОЛНО ДЕТЕ. -1.- Ден. Светлина.
Song:
ПРОЛЕТ. БОЛНО ДЕТЕ.
(балада)

Ден. Светлина.
(заспивалка)
Нани лули, нани лули;
пејзажот од модро грее,
цвеќе водите ги лула
и сè ѕвони сјајно, сјајно.
А тоа што громој пладнето го режат:
тоа долу негде, под ридојте,
металите разбудени пеат.
Пролетниот Ковач Прстен ми ти кове:
Дар за Тебе и за Неа.
(Таа може и не знае)
Заспи, заспи, болеста ќе мине.
Од Празникот Иден небото се сјае.
=================================================================
Additional_Context: ноќни свршеници 
Song title:ПРОЛЕТ. БОЛНО ДЕТЕ. -2.- Ноќ. Луња.
Song:
2
Ноќ. Луња.
(утешување)

Не ми вѕирај таму бездна кај што зјае.
Врз водите и цвеќето мракот легнал.
Но твоето засинето детско око
в таен предел сега мине,

Каде сè од зраци ѕвони
и кај, в далта, Некој јурнал в светла ездa.
Тој се ближи, ене, сјаен.
Ти ја носи твојта чиста Ѕвезда.

Ако тмајот уште трае;
зад горите има Месечина Млада.
Јаболкница една на неа што грее.
Заспи, заспи: до свадбата твоја ќе созрее.

=================================================================
Additional_Context: ноќни свршеници 
Song title:ПРОЛЕТ. БОЛНО ДЕТЕ. -3.- Полноќ. Ѕвездата се гаси.
Song:
3
Полноќ. Ѕвездата се гаси.
(оплакување)

Нани лули, нани лули. Заспи.
Но, дур трча низ шумите срна,
Ѕвездата над сртој гасне,
до коренот скришен длабоко се спушта;

Цутјето на Јаболкницата се рони,
прска Изворот од црна јатка
и низ твојто лице, леле, сине
полноводна, Ведрината Ноќна мине!
=================================================================
Additional_Context: ноќни свршеници 
Song title:ПРОЛЕТ. БОЛНО ДЕТЕ. -4.- Утро. Отсутност.
Song:
Утро. Отсутност.
(повторна заспивалка)

Нани лули, нани лули. Спиј ми.
Девојчето твое, од светлина сето,
над Водата што ти извира од сонот,
жубори и прави венче.
Твоето, пак, око на работ од Денот,
и се чуди, и одраз и` лови:
да ја љуби чедно, така,
пред да падне повтор мракот.

=================================================================
Additional_Context: ноќни свршеници 
Song title:ДЕТЕТО ГЛЕДА ВО НОЌТА Трагична соната во две слики
Song:
ДЕТЕТО ГЛЕДА ВО НОЌТА Трагична соната во две слики

прва слика

Детето гледа во ноќта.
Самрачна ѕверка излегува
низ процепот на соѕвездијата
и му клекнува во зеницата.

Гледа. Во длабочината на небото:
ѕвездите, ружите и изворите,
заедно со мртвите,
вечераат од мракот. Светка.

втора слика

Во дното од шумите мртвата Невеста
ја буди сјај на Млада Месечина.
Осветлена, рацете ги протегнува
до најгустата точка на сенките;

Бликнува, жубори са ноќ синото цвеќе.
В зори ќе дојде Шумскиот Крал
со темни усни и со темни прсти,
да празнува над својот очај.
=================================================================
Additional_Context: ноќни свршеници 
Song title:ОТПОСЛЕ СỀ РАСТЕ
Song:

ОТПОСЛЕ СỀ РАСТЕ
Се крена дрво. О на чистото надминување зов.
Рајнер Мариа Рилке
На Душан Томовски

Отпосле Сè расте
и Сè се провира низ Сè;
набабрува тенкозрачната жилка на Мената.

Отпосле и Окото се зголемува
и Увото постанува врата поширока.
Дрвото ја надраснува молитвата
и ветерот со лице на стебло
е замена за просторот.

Прска синилото.
Заитана и зголемена е и Празнината.
Недоразбирањето е помеѓу чешмата и водата.
На исто место словат радоста и плачот.

Празникот почнал и Некој сега
е сосема волен во Празнувањето.
Миртата расте на свето место,
но има темен корен.

Оној што го спознал Темното
никогаш не го изрекол докрај —
да не ја рани јатката на Светлото.

Има ангели на малтерот
од македонските цркви,
посветени во тоа скришно време,
кои, молчејќи, како Исчезнатиот,
од век на век го зголемуваат Тајното
хранејќи се од него.

 . . . . . . . . . . . . . . . . . . . . . . . . .
 . . . . . . . . . . . . . . . . . . . . . . . . .
 . . . . . . . . . . . . . . . . . . . . . . . . .

И цвета Дрвото
и расне просторот
од Детето што има облека од цвеќе.
=================================================================
Additional_Context:настан во зимската ноќ
Song title:НАСТАН ВО ЗИМСКАТА НОЌ -1 
Song:
НАСТАН ВО ЗИМСКАТА НОЌ
(После смртта на мајка ми)

1

Во зимска полноќ виуличава,
на село татко ми и јас
со лице залепени на прозорецот,
а прозорецот се втурнал в далта,
во простори кај мрзне Сè
и снег ги завева ридовите.

И јуриме така тројцата:
прозорецот, татко ми и јас
во ноќта што нè носи кон бескрајот.
Слепа ѕверка се огласува во шумите.
Премрзнати сме, црни, леле, ене веќе
и лицата ни се раствораат во тмајот.

На татко ми му велам вџашен:
„Тоа само прозорецот ни заскитал
до самото дно на зимата,
бидејќи јак е магнетот на ноќта;"

. . .  А тој, палејќи оган во вокалите:
„Само да успееме да се вратиме назад,
пред зори: да не е црна песната на петлите
и да не ни ја проголта мракот куќата.
Ене ветерот кај трешти над боровите,
низ темната пукнатина на ѕвездите."
=================================================================
Additional_Context:настан во зимската ноќ
Song title:НАСТАН ВО ЗИМСКАТА НОЌ - 2
Song:
2
Јас повторно се гласам куражно:
„Тоа, можеби, зад горите пука ледот,
снеговите ги крева бело јато
и блика во височини Ведрината."

Иако лапавица му навева во гласот
татко ми пак сека во вокалите:
„Но никако да блесне над нашиот дом;
тоа само ѕвони стаклото под ледот,
или, може, негде светлина одронета
паѓа среде занесот на мртвите."

Привид сет во привидот, јас додавам:
„Нејзиниот гроб, зад води дални,
сега го потфатила модрината
и пробива, бистра, од него перуниката,
од што се шири, прозрачува и прска
кругот во нашата наразена зеница."
=================================================================
Additional_Context:настан во зимската ноќ
Song title:НАСТАН ВО ЗИМСКАТА НОЌ - 3
Song:
3
Се погледнуваме. Во дното на виулицата
ни фатил молкот корен,
и лупа, лупа среде ноќта столетна
ветерот во нашите разѕвездени лица.
. . . . . . . . . . . . . . . . . . . . . . . . . . . .
. . . . . . . . . . . . . . . . . . . . . . . . . . . .
. . . . . . . . . . . . . . . . . . . . . . . . . . . .

=================================================================
Additional_Context:настан во зимската ноќ
Song title:НАСТАН ВО ЗИМСКАТА НОЌ - 4
Song:
4

Дури пред зори, нахранет со мрак,
му се враќа прозорецот на ѕидот;
зад горите се готви сонцето
и прогледнува, самрачно, окото
на темелот од нашата куќа.
Моето детско лице, од модрина,
се растворило на стаклото,
а Ружата, премрзната, се пали повторно
од пепелот на нашето огниште.

Свечен и со чело полно мирта
татко ми е покрај мене,
и ние, одново заедно, гледаме:
сега во длабочината на Прозрачноста.
Таму мајка ми го поставила разбојот,
а потоците, меѓу осветлените раце,
& бликаат низ брдото;

. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .

Се креваат расчаталени овошките
и вее цутјето низ песната на петлите
што ја отвораат зората во Негрево.

=================================================================

Additional_Context:настан во зимската ноќ
Song title:НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 1
Song:
НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА

1
На татко ми му читам сказна
ка крајот од браздата. Слуша.
Му легнал, топол, ветрот во свеста,
а зад неа вејавица од цутје.
=================================================================
Additional_Context:настан во зимската ноќ
Song title:НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 2
Song:
2

Наеднаш тој се изгубува.
Гледа лице што грее,
онаму кај беше
белата крошна на јаболкницата:

Од стеблото излегува
Василиса Прекрасна,
му подава одежда од зраци,
а од сјајот што грмнува, тој час,
скокнува пред него крилест коњ.
=================================================================
Additional_Context:настан во зимската ноќ
Song title:НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 3
Song:
3
Татко ми заборава на Сè,
и додека се ближи со Неа
кон Дворецот на Небото,
шумејќи како свила,
телото му пламнува
во црвен жбун од ружи.
=================================================================
Additional_Context:настан во зимската ноќ
Song title:НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 4
Song:
4
Не се враќа.
Но Семката, фрлена во браздата,
набабрува од Сказната и Времето
и ја собира тежината
на Идното Жито во амбарите.

=================================================================
Additional_Context:настан во зимската ноќ
Song title:НА ТАТКО МИ МУ ЧИТАМ СКАЗНА НА КРАЈОТ ОД БРАЗДАТА - 5
Song:
5
По векови, на вршидба,
татко ми, заедно со мајка ми,
доаѓа да го благослови Житото
и неговата светлина во Лебот на Оние,
на кои сè уште им е Празник
допирот со Земјата и Сказната
=================================================================
Additional_Context:настан во зимската ноќ
Song title:НА МОЈОТ ИМЕНДЕН ТАТКО МИ КРЕВА ЗДРАВИЦА - 1
Song:
НА МОЈОТ ИМЕНДЕН ТАТКО МИ КРЕВА ЗДРАВИЦА
(Слика од детството)

Ко поток горски некогаш во свеста,
потсетена ми бувнува од детството
сликата на именденот кога татко ми
ја крева чашата, а зборот му е жито:

„На живот и на здравје да е, ај,
бериќетни да му се годините и жетвите."
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
февруари. Струи мракот крај прозорецот,
а снегот-скаска вее зад планините;
над покривот се леди месечината
и само кај нас светка сред просторите.
Како амбарите по вршидбата,
празнични и тешки во богатството,
селаните прифаќаат:
„Полни се садовите во овој дом;
кој дава, Бог да му придодава;
нека му го осветлува Ѕвезда
и лицето и патот на Детето."

. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . 
=================================================================
Additional_Context:настан во зимската ноќ
Song title:НА МОЈОТ ИМЕНДЕН ТАТКО МИ КРЕВА ЗДРАВИЦА - 2
Song:

2
Ѕвонат здравиците, и сјајни
зборовите паѓат во темелот на куќата.
Како априлска ружа отворена од молња
блеска длабоко челото на селаните.
Грми светлината; но само мајка ми
ја забележува сенката што избива,
јавена од страдањата во животот,
посреде говорот на татко ми.

И расте таа сенка како темна шума.
Нејзиното цветно потекло, пак,
јас го забележувам дури средполноќ,
кога здравицата наеднаш фаќа корен
и кога од срцето на зимата и мракот
само штотуку не бликнала Овошката.
=================================================================
Additional_Context:настан во зимската ноќ
Song title:НА МОЈОТ ИМЕНДЕН ТАТКО МИ КРЕВА ЗДРАВИЦА - 3
Song:
3
. . . И глеј, се отвора Чудото како извор;
на усните од татко ми распупува гранче,
а лицето му грејнува в присоите зад свеста
каде, расшумена од мириси, се пени
и како Невеста се зрачи Јаболкницата.

Од Убавина татко ми се губи.
Смаен, се вѕира, нешто пресјајно гледа:
Детето му се искачило,
а Сонцето слегнало во слаповите на цутјето

Од рана пролет до златна есен
Детето и Сонцето жуборат
и нешто разговараат во крошната.
Зборовите им се тркалезни и зрели.
Стежнуваат. И во вашите чинии паѓаат.
Но гранчето на татковата насмевка
е празно, гасне и го снемува.

=================================================================
Additional_Context:настан во зимската ноќ
Song title:ТИХА БЕСЕДА СО ТАТКО МИ
Song:
ТИХА БЕСЕДА СО ТАТКО МИ

Облаците се беа спуштиле
до дното на нашето срце,
кога јас те прашав:
дали има масло
во кандилото на мајка ми.

Ти рече: „Има но толку силен ветер
дува и не ќе можеш да го кренеш
нежното пламенче во фитилот";
(а потајум велеше:
Нејзе душата & се движи
како светулка во мракот.)

Јас повторно прашав:
дали има масло во кандилото —
и додадов: „Гробиштата се
на височинка и свртени кон север,
па ветерот ги дофаќа од сегде".

Ти одговори: „Гроб е гроб,
па бил на присој, или в осој;
(а потајум си шепнеше:
гробовите се полни студ,
па мртвите се преселиле
во сончев засек некаде,
сал ними знаен.)

Видов тогаш, како твојата воздишка,
(колку и да беше тешка)
ја крева нашата куќа кон модра Ѕвезда
чиј сјај од дамнина
& траеше во темелот.

=================================================================
Additional_Contextна полноќ кога прска јатката на мракот
Song title:НА ПОЛНОЌ КОГА ПРСКА ЈАТКАТА НА МРАКОТ-1
Song:
НА ПОЛНОЌ КОГА ПРСКА ЈАТКАТА НА МРАКОТ

1

На полноќ кога прска јатката на мракот
и излегуваат водите,
вредната рака на грнчарот
забрзано ја обликува глината,
а нашите разубавени усни
ја изоструваат формата
според тајната на жедта.

На одамна секнатите чешми —
Невеста во Бело
и Невеста во Црно.
Чекаат да избие, низ минералите,
шурката полна длабочина и неизвесност,
како да дотекува од срцето на Бога.

Едната Невеста налева вода што опева
и полива гранче на ловор
разлистено меѓу соѕвездија,
врз чело што слави;
Другата Невеста налева вода што оплакува
и полива страк на перуника,
размодрена и малку потемнета
од занесот на Мртвиот.

=================================================================
Additional_Contextна полноќ кога прска јатката на мракот
Song title:НА ПОЛНОЌ КОГА ПРСКА ЈАТКАТА НА МРАКОТ-2
Song:
2

На полноќ кога прска јатката на мракот
и излегуваат водите,
повторно сме Млади Љубовници.
Како во шибјак од ружи седиме
во длабочините на заискрените небеса.
Едно е огледалото,
безброј се сликите што се множат во него;

Наслушнуваме потпрени на срцето,
и не знаеме, пред поплавата што грми,
дали е поосамен каменот
на врвот од планините,
или каменот на дното од морињата;

Знаеме само дека и двете сестри,
Рибата и Птицата, отпосле,
подеднакво го разделија
имотот и тежината,
и сега, додека ни листа крвта,
здружени ни го посетуваат Бакнежот

=================================================================
Additional_Contextна полноќ кога прска јатката на мракот
Song title:НА ПОЛНОЌ КОГА ПРСКА ЈАТКАТА НА МРАКОТ-3
Song:
3

На полноќ кога прска јатката на мракот
и излегуваат водите,
ветерот полн зеленило и стебла
ја раздиплува мувлата на вековите.
Цела, шумата вивнала, ене;
Некој отворил ведра пукнатина
на темната страна од семката;

(Сè што било приковано од тешка рака
се поткрева над својата мачна замисленост,
слично на Успението Богородичино
што го насликаа Михаило и Еутихиј:

Иако е положена врз одерот, на зглавје,
Таа, сепак, изгледа како да се потпрела
на кружната светлина што & е околу главата,
од што, и в смртта, телото & е веќе
малку поткренато и заитано нагоре;

И, само светците собрани околу Неа,
озарени од Чудото,
знаат дека има врата гробот
низ која се излегува кон Небесата.)

=================================================================
Additional_Contextна полноќ кога прска јатката на мракот
Song title:НА ПОЛНОЌ КОГА ПРСКА ЈАТКАТА НА МРАКОТ-4
Song:
4
На полноќ кога прска јатката на мракот
и излегуваат водите,
некаде, обновено, пак слават,
пак палат големи огнови во срцето.

Миг е кога телата ни се
и воздух и крило истовремено,
кога Восхитот е Густина,
а густината фаќа цврстина и облик
што има насока
во ритамот на општата хармонија.

Расчаталиле дрвјата и вее цутјето.
Осамен, Некој поминува низ градините;
му цвета лицето, а мирисот,
полн значења на идните плодови,
го пробива до сржта,
му легнува во свеста,
и Тој, претежок во Богатството,
веќе ѕида амбари
во најдлабоката долина на вокалите.
=================================================================
Additional_Contextна полноќ кога прска јатката на мракот
Song title:НА ПОЛНОЌ КОГА ПРСКА ЈАТКАТА НА МРАКОТ-5
Song:
5

На полноќ кога прска јатката на мракот
и излегуваат водите,
тивнее студот што вее од просторите,
и среде длабочината на Зимата,
потаму и од нашата премрзната уплав,
фатило свое време Летото;
И подземното и надземното
созреало до својот најгуст сјај:
Осамените треба само да застанат
до напуштените рудници;
Златната Жица сама се двои од каменот
и по неа, после толку копнежи,
озарен, Монахот го носи Прстенот.

И подземното и надземното
созреало до својот најгуст сјај.
И Ведрата Делница на водата
што само лекува и пои,
понастрана од Темната Делница,
чиста, се издвоила и созреала во Сè.
Клокоти нејзината осветлена жила
во молитвата на воденичарот
и во молитвата на жедникот.

. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .
. . . . . . . . . . . . . . . . . . . . . . . . .

И Мојсие, среде Пустињата,
само впери прст
и шикна Изворот од карпата
кон подгореното грло на Оние
што ги поведе низ песокта
кон Морето и срцето на Бога.
=================================================================
Additional_Contextна полноќ кога прска јатката на мракот
Song title:НА ПОЛНОЌ КОГА ПРСКА ЈАТКАТА НА МРАКОТ-6
Song:
6

На полноќ кога прска јатката на мракот
и излегуваат водите,
некаде над доловите пламнува
возбудената ружа на луњата;

Оганот осветлува колиба крај потоците
и во колибата Трудница која,
чувствува како се зголемува Капката
и како растат во неа
заедно и Пливачот и Морето,
сосе процепите бродоломни.

Саноќ наслушнува Трудницата;
Добри и зли води напираат
од скришните длабочини на тмајот,
та просторот е сиот вирје,
a Оние што се зачнуваат овој миг
имаат водено тело
и лулките до врв се полнат вода.

Но вестителскиот неспокој
само & го изострува
спокојството на Трудната.
Знае;
Таа минува со својот товар
низ тунелот на ѕвездите и мракот,
и Оној што ќе се јави пред зори, претскажан,
ќе ја земе другата половина
од Судбината
=================================================================
Additional_Contextна полноќ кога прска јатката на мракот
Song title:НА ПОЛНОЌ КОГА ПРСКА ЈАТКАТА НА МРАКОТ-7
Song:
7

На полноќ кога прска јатката на мракот
и излегуваат водите,
во некое Обновено Време,
Мајка ми, повторно, го извела на Причест
моето Детско Лице;
вее Модрото над просторите,
и овошките, расцутени,
се креваат од срцето на Христос.

=================================================================






